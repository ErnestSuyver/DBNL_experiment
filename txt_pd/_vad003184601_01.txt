



Vaderlandsche Letteroefeningen 
Jaargang 1846


GEBRUIKT EXEMPLAAR
eigen exemplaar dbnl

ALGEMENE OPMERKINGEN
Dit bestand biedt, behoudens een aantal hierna te noemen ingrepen, een diplomatische weergave van Vaderlandsche Letteroefeningen uit 1846.

Deze jaargang bestaat uit twee delen die in twee banden zijn verschenen. In deze digitale versie is er één bestand van gemaakt.

REDACTIONELE INGREPEN
    Deel 1, p. 444: Hosfdstuk → Hoofdstuk, ‘en XIIIde Hoofdstuk, het gewigtigste tijdvak’
    Deel 2, p. 754: op deze pagina staat een omgekeerde † als nootteken. Dit teken kan in deze digitale versie niet worden weergegeven en is daarom vervangen door ‡.
    Deel 2, p. 756: de eindnoten op deze pagina zijn bij de bijbehorende nootverwijzingen op de betreffende pagina's geplaatst. 
    
    Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (deel 1 p. II, IV, deel 2 p. II, IV) zijn niet opgenomen in de
        lopende tekst.
    
    [deel 1, pagina I]    
        BOEKBESCHOUWING,
        
        VOOR
        
        1846.
    
    [deel 1, pagina III]
    
{== afbeelding 	==} {>>afbeelding<<}
    

        VADERLANDSCHE
        LETTEROEFENINGEN,
        OF
        TIJDSCHRIFT
        VAN
        KUNSTEN EN WETENSCHAPPEN,
        WAARIN DE
        BOEKEN en SCHRIFTEN,
        DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
        BENEVENS
        MENGELWERK,
        tot Fraaije Letteren, Kunsten en Wetenschappen, betrekkelijk.
        EERSTE STUK.
        VOOR
        1846.
        BOEKBESCHOUWING.
        Te AMSTERDAM, bij
        G.S. LEENEMAN van der KROE
        en
        J.W. IJNTEMA.
        1846.
    
    [deel 1, pagina 753]
REGISTER

VAN DE

BOEKBESCHOUWING.

A.

Aa, (A.J. van der) Neêrl. Oost-Indië enz. 1ste, 2de en 3de Aflev. Amst. bij J.F. Schleijer.	Bl. 245
- Aardrijksk. Woordenb. Vde D. Lett.H. VIde D. Lett. I en K. Gorinch. bij J. Noorduin en Zoon.	286
- VIIde D. Lett. L. Bij denzelfde.	520
Aardappelen, Granen enz. Amst. bij Weytingh en van der Haart.	90
Afbeelding der op de Godsdienst betrekking hebbende gedenkstukken van steen, behoorende bij het IIde D. 1ste en 2de Stuk der nieuwe werken van het Zeeuwsch Genootschap. Middelb. bij Gebr. Abrahams.	736
Ainsworth, (W.H.) Sint James enz. II Deelen. Amst. bij J.D. Sijbrandi.	149
Alberdingk Thijm, (J.A.) De Klok van Delft. Utr. bij H.H. van Romondt.	693
Allebé, (G.A.N.) De ontwikkeling van het kind enz. Amst. bij Caarelsen en Comp.	320
Almanak. (Christel. Volks-) Amst. bij P.N. van Kampen.	43
- voor Vaderl. Geschied. en Letteren. Amst. bij R. Stemvers.	44
- (Nederl. Muzen-) Amst. bij J.H. Laarman.	46
- voor het Schoone en Goede. Amst. bij G.J.A. Beijerinck.	52
- (Nederl. Volks-) Schoonh. bij S.E. van Nooten.	53

    
    [deel 1, pagina 754]

Almanak voor Holl. Blijgeestigen. Schoonh. bij S.E. van Nooten.	54
- (Geldersche Volks-) XIIde Jaar. Arnh. bij G. van Eldik Thieme.	54
- (Utrechtsche Volks-) Utr. bij L.E. Bosch en Zoon.	54
- tot gezellig onderhoud. VIIIste Jaar. Gorinch. bij A. van der Mast.	56
- voor Landman en Burger. Dev. bij J.P. Brinkgreve.	56
- voor Kinderen. Schoonh. bij S.E. van Nooten.	56
- (Miniatuur-) Utr. bij L.E. Bosch en Zoon.	159
- (Zeeuwsche Volks-) XIde Jaar. Zierikz. bij J. van de Velde Olivier.	159
- (Friesche Volks-) XIde Jaar. Sneek, bij van Druten en Bleeker.	161
- (Overijsselsche) Dev. bij J. de Lange.	162
- (Groninger Volks-) Xde Jaar. Gron. bij J. Oomkens, Jz.	163
- (Drentsche Volks-) Xde Jaar. Koev. bij D.H. van der Scheer.	163
- (Amsterdamsche Studenten-) XVde Jaar. Amst. bij C.G. van der Post.	164
- (Frysk) foar 1846. To Ljouwert, bij de Wed. M. van den Bosch.	104
Almquist, (C.J.L.) Gabriele Mimanso. III Deelen. Amst. bij M.H. Binger.	343
Amshoff, (M.A.) Moed en Volharding. Gron. bij C.M. van Bolhuis Hoitsema.	222
Ancona, (G.J. d') Een Amsterd. Standje. 3de Druk. Amst. bij G.J. d'Ancona.	395
- De Echtscheiding. Bij denzelfde.	395
- Piramus en Thisbe. Bij denzelfde.	395
Anspach, (J.J.) Leerrede. Dev. bij J.P. Brinkgreve.	221
Apologie van den Bijbel. Amst. bij G. Portielje.	461
Arend, (J.P.) Proeve eener Gesch. der Dichtk. en fraaije Letteren enz. Amst. bij J.F. Schleijer.	30
Aumerle. III Deelen. Amst. bij P.N. van Kampen.	205
Aurors. 's Hag. bij K. Fukri	156

    
    [deel 1, pagina 755]

B.

Bake, (J.) Gedachten over de Publ. Schuld. Leid. bij S. en J. Luchtmans.	326
Baudet, (P.J.) Beknopt overzigt der voorn. gronden der Rekenk. en Algebra. Dev. bij J. de Lange.	731
Bennink Janssonius, (R.) Lentebladen. Gron. bij P. van Zweeden.	33
Bergh, (L.Ph. van den) Gedachten over Armoede enz. Leid. bij S. en J. Luchtmans.	445
Bergsma, (C.A.) De Aardappel-Epidemie. Utr. bij J.G. van Terveen en Zoon.	89
Beschouwing van Nederlandsch Staatsregt. Amst. bij S.J. Prins.	688
Beslissende (De) ure. Schoonh. bij S.E. van Nooten.	138
Beijeren, (E. van) De Smidsdochter van Naarden. Amst. bij H. Moolenijzer.	151
- Eerzucht en Vrouwenwaarde. II Deelen. Utr. bij J.G. van Terveen en Zoon.	345
- Lotgevallen van eene Hollandsche Vrouw enz. Utr. bij denzelfde.	669
Bisschop (De) van Trier enz. Amst. bij Weytingh en van der Haart.	177
Bloemlezing uit de werken van M.G. Saphir. Amst. bij J.M.E. Meijer.	153
Boers, (B.) Beschrijving van de eilanden Goeree en Overflakkee. Sommelsd. bij Jongejan.	339
Boudewijn, Proza en Poëzij. 's Hag. bij J.M. van 't Haaff.	141
Bouman, (H.) Oratio. Traj. ad Rhen. apud J.G. van Terveen et Fil.	314
Bouman, (J.) Bijdragen tot de Vaderl.Landhuishoudkunde. 1ste en 2de Stuk. Purmer. bij J. Schuitemaker.	341
Brehier, (de la Faye) Alice, of de jonge Huismoeder. Amst. bij P.N. van Kampen.	751
Bretschneider, (G.G.) Voor de Duitsch-Katholijken. Amst. bij Weytingh en van der Haart.	177
Bretschneider, (K.G.) Licht en Leven. Amst. bij G. Portielje.	406
Brievenspiegel van Punch. 's Hag. bij K. Fuhri.	348

    
    [deel 1, pagina 756]

Brouwer, (P. van Limburg) Het Leven van Mr. S. Ip. zn. Wiselius. Gron. bij P. van Zweeden.	476
- Cesar en zijne Tijdgenooten. IIIde Deel. Gron. bij W. van Boekeren.	526
Büchner, (H. Polijn) Beknopte handl. tot het gebruik der Zeebaden. Leid. bij J.H. Gebhard en Comp.	728
Buddingh, (D.) Mirakel-geloof en Mirakelen enz. 's Hag. bij H.C. Susan.	368
Bulwer, (E.L.) Friedrich Schiller. Amst. bij P.N. van Kampen.	574
Bungener, (L.F.) Twee Avondstonden enz. Zutph. bij W.J. Thieme.	625
Burg, (P. van der) Eerste Grondbeginselen der Natuurkunde enz. Iste en IIde Stukje en IIIde Stukje, Iste ged. Goud. bij G.B. van Goor.	27
- IIIde Stukje, 2de ged. Goud. bij denzelfde.	599
Burger, (D.) Het opklimmende deel der Wijsbegeerte volgens Krause. Rott. bij W.H. van Harderwijk.	188
- (Vervolg en slot.)	228
Büser, (J.F.) Over Gewaarwording en Gevoel. Zutph. bij W.C. Wansleven.	734
Bussche, (H.K.J. van den) Handleiding voor het Notarisambt. Middelb. bij U.F. Auer.	523
Bijenkorf (De) der H. Roomsche kerk. Iste D. Utr. bij van Dorp en Heringa.	115

C.

Cambenek Tz., (A.) De Gouverneur enz. Amst. bij Weytingh en van der Haart.	171
Cantri, (C.) Margaretha Pusterla. 's Bosch, bij Gebr. Muller.	716
Capadoce, (A.) Schriftuurplaatsen enz. 's Hag. bij P.C. Dill.	137
Choulant, (L.) Iets over de geschied. en de waarde der Schedelleer. Amst. bij J. Noordendorp.	73
- (Vervolg en slot.)	120
Christens strijd. (Des) Leeuw. bij J.W. Brouwer.	725
Christophilus. 1846. Nijm. bij J.F. Thieme.	154
Cocquerel, (C.) De kerken der woestijn enz. Iste Deel. Gron. bij M. Smit.	397

    
    [deel 1, pagina 757]

Cocquerel, (A.) Sermons. 4me Recueil. Paris Ab. Cherbuliez et Comp.	585
Costa, (I. da) Voorlezingen over de waarheid en waardij der Schriften van het O.T. IIde D. 1ste Stuk. Leid. bij S. en J. Luchtmans.	449

D.

Dickens, (Ch.) Het Krekeltje in den schoorsteen. Amst. bij S. de Grebber.	750
Diest Lorgion, (E.J.) Leerrede. Gron. bij H.R. Roelfsma.	170
Dochter (De) van den Dorpsleeraar. Amst. bij de Wed. L. van Hulst en Zoon.	719
Domela Nieuwenhuis, (F.J.) Geschiedk. Overzigt der Predikwijzen enz. Utr. bij van Paddenburg en Comp.	105
- Twaalf Preken. Utr. bij W.H. van Heyningen.	105
Dörffel, (T.) Beschrijving der Daguerréotype. Alkm. bij H.J. van Vloten.	341
Dijk, (J.) Sophia van Berthout. III Deelen. Amst. bij J. van der Hey en Zoon.	625

E.

Ebrard, (A.) Het Idée der Godmenschelijkheid enz. Amersf. bij W.J. van Bommel van Vloten.	219
Edgeworth, De Buren en het Testament. Amst. bij H. Blad, Hz.	303
Een woord aan mijne Roomsch-Katholieke Broeders enz. Amst. bij Weytingh en van der Haart.	175
Elink Sterk Jr. (A.) Supplement enz. 's Hag. bij W.P. van Stockum.	326
Ellis. Ziet op het einde. II Deelen. Amst. bij J.D. Sijbrandi.	492
Engelberts Gerrits, (G.) Vragen enz. Iste Stuk. Leid. bij D. du Mortier en Zoon.	726

F.

Flygare-Carlén, (E.) Het Fidecommis. III Deelen. Gron. bij W. van Boekeren.	347
Fryxell, (A.) Het Leven van Gustaaf Adolf enz. Utr. bij J.G. van Terveen en Zoon.	377

    
    [deel 1, pagina 758]

G.

Gebeden (Kleine) voor kinderen. Gron. bij P. van Zweeden.	728
Gedachten ten aanzien eener meer algemeene godsdienstige Geloofsleer. Amst. bij Gebr. Diederichs.	61
Gedachten (Vrijmoedige) over het Armwezen. Amst. bij Leepel en Brat.	445
Gedichtjes voor de Christelijke Jeugd. Delft, bij H. Koster.	582
Geer, (L. Graaf de) S.H.T. Amersf. bij W.J. van Bommel van Vloten.	345
Geertruida. Amst. bij S.J. Prins.	251
Geestelijk Proces enz.	136
Genois, (J. de St.) Bertrand van Rains. II Deelen. Gent, bij L. Hebbelijnck.	146
- Anna. II Deelen. Gent, bij H. Koster.	251
Giltay, (P.A.) Gedachtenisviering. Dordr. bij H. Lagerwey.	72
Godsdienstige Kindergedichtjes. 2de Druk. Delft, bij H. Koster.	582
Godsdienstige en zedekundige Lectuur. Berg. op Zoom, bij J.C. Verkouteren.	666
Goeverneur, (J.J.A.) De Huisvriend. IIde Deel. Gron. bij C.M. van Bolhuis Hoitsema.	623
Graaff, (M.H. de) Satirieke Schetsen. Leeuw. bij L. Schierbeek.	671
Grant, (A.) De Nestorianen. Dev. bij M. Ballot.	558
Groshans, (G.Ph.F.) Schets der algemeene Therapie enz. Amst. bij C.G. Sulpke.	371

H.

Haar, (B. ter) Joannes en Theagenes. Derde Druk. Arnh. Is. An. Nijhoff.	751
Hahn-Hahn, Cecil Forster. II Deelen. Arnh. bij denzelfde.	146
Hazelhoff, (A.) Nuttige Tijdkorter. Gron. bij A. Hazelhoff.	164
Heller, (R.) Willem de Zwijger enz. III Deelen. Amst. bij J.M.E. Meijer.	292

    
    [deel 1, pagina 759]

Hengel, (W.A. van) Keizer Hendrik de Derde. Leid. bij H.W. van Hazenberg en Comp.	332
Hendrik (De brave) verdedigd. Utr. bij L.E. Bosch en Zoon.	493
Herbert, (W.H.) Alice Selby enz. Amst. bij P.N. van Kampen.	301
- Isabella. II Deelen. Gron. bij W. van Boekeren.	539
Hermes, (K.H.) Geschiedenis der laatste vijfentwintig jaren. IIIde of laatste Deel. Dev. bij J. de Lange.	128
Herwerden C.H.z., (C.H. van) Leerrede. Gron. bij M. Smit.	220
Hilaire, (C.M. de St.) De Tamboer van Wagram. Amst. bij J.C. van Kesteren.	303
Hirschig C. Zn., (A.) Losse Aanmerk. en Bedenkingen. Amst. bij P.N. van Kampen.	680
- Prof. Opzoomer's Redevoering enz. Alkm. bij H.J. van Vloten.	681
Hoëvell, (W.R. van) Sjair Bidasari. Batavia.	617
Hoeven, (Abm. des Amorie van der) Redevoeringen. Leeuw. bij G.T.N. Suringar.	92
Hoeven Jr., (A. des Amorie van der) Herinneringen aan mijne Academiereis. Leeuw. bij denzelfde.	277
Hoffa, (J.) Handboek der Grieksche Antiquit. Haarl. bij A.C. Kruseman.	447
Hofmann, (J.) Het leven van J. Tetzel. Zaltb. bij J.P. Crol.	411
Hoffman, Het kasteel van York. II Deelen. Oudew. bij F.H. Kroon.	150
Hohlenberg, (M.H.) De Christelijke kerk in Hindostan enz. Leid. bij H.W. Hazenberg en Comp.	335
Hood, (T.) Tylney Hall enz. II Deelen. Dev. bij M. Ballot.	302
Hooge (De) waarde des Bijbels. Amst. bij J.J.D. Brugman	460
Hooijer, (C.) Drie dagen in Saksisch Zwitserland. Arnh. bij G.W. van der Wiel.	428
Hugenholtz, (P.H.) Opwekking enz. Rott. bij van der Meer en Verbruggen.	169
Huysers (H.) en L.S.P. Meyboom, Het werk van Gods genade enz. Gron. bij M. Smit.	508

    
    [deel 1, pagina 760]

I.

Isidor, (V.M.) de laatste Ciscar. Zwijndr. bij J. Boden.	720

J.

Jaarboekje. (Zaanlandsch) VIde Jaar. Zaand. bij J. Heynis.	56
- (Geneeskundig) IIde Jaarg. Gorinch. bij J. Noorduyn en Zoon.	270
Jaerboekje. (Nederd. letterkundig) Gent, bij de Gebr. Michiels.	164
James, (J.A.) Het Huisgezin. Amst. bij J. Müller.	289
- De Weduwe gewezen op der weduwen God. Rott. bij H.V. van Gogh.	640
James, (G.P.R.) Rose d'Albret. II Deelen. Amst. bij P.N. van Kampen.	580
- De valsche Richard. II Deelen. Bij denzelfde.	581
Jongstra, (A.F.) Pleitrede. Heerenv. bij F. Hessel.	126

K.

Kaizer, (F.) De Sterrenhemel verklaard. Amst. bij C.G. Sulpke.	15
- (Vervolg en Slot.)	79
- IIde Deel. Bij denzelfde.	387
- (Vervolg en slot.)	431
- Sterrekundig Jaarboek. Bij denzelfde.	438
Kalkar, (C.H.) De Bijbelsche Geschiedenis enz. IIde Deel. Gron. bij J.B. Wolters.	68
Katholieke (De) Kerkhervorming. No. 1 en 2. 's Hag. bij H.C. Susan.	134
- No. 3-8. Bij denzelfde.	514
Kemp, (C.M. van der) Maurits van Nassau. Iste Deel. Rott. bij van der Meer en Verbruggen.	194
- (Vervolg en slot.)	235
Kerkhervorming (De) der 16de en 19de Eeuw. Amst. bij G.J.A. Beijerinck.	6
Kerkvergadering (De eerste Algemeene) der Duitsch Kath. kerk. Zwijndr. bij J. Boden.	134

    
    [deel 1, pagina 761]

Kern (De) des Bijbels. 1ste Stuk. Amst. bij C.J. Borleffs.	643
Krabbendam, Rz., (J.) Claes Compaen. II Deelen. Nieuwed. bij C. Bakker.	101
Krecke, (F.W.C.) Beginselen der Algem. Natuurk.Aardrijksk. Nijm. bij J.F. Thieme.	730
Krugelstein, Over Menschenpokken, Varicellen enz. (Vervolg en slot des vorigen jaars.)	10

L.

Laan, (P.J.) De hope van den waren Christen. Rott. bij van der Meer en Verbruggen.	554
Langguth, (F.H.) Peter Gottholdt. Amst. bij G. Portielje.	152
Leer (De) van de vergeving der zonde. Delft, bij J. de Groot.	404
Lenzen, (M.) Leo van Glandorf. II Deelen. Dev. bij M. Ballot.	151
Levens van beroemde Staatslieden. Haarl. bij de Erven F. Bohn.	130
Levens bitter en zoet. ('s) Bij denzelfde.	749
Lever, (C.) De lotgevallen van Jack Hinton. II Deelen. Amst. bij C.F. Stemler.	668
Libri, (G.) De Fransche Geestelijkheid enz. Amst. bij J.M.E. Meijer.	335
Liefde, (J. de) De Diligence. Arnh. bij J. Az. Doijer.	99
Littrow, (J.J. von) Het Uitspansel enz. Amst. bij Gebr. Diederichs.	15
- (Vervolg en slot.)	79
Logchem, (H. van) Beoordeeling van wet betrekkelijk de Behoeftigen. Dev. bij J. de Lange.	571
Lulofs, (B.H.) Handboek der Nederl. Letterk. Gron. bij J. Oomkens.	614
Luther's Wederkomst enz. Oudew. bij F.H. Kroon.	176
- Sterfdag. Amst. bij J. van der Hey en Zoon.	414
Lijnden, (E. Baron van) Verantwoording. Arnh. bij J. Az. Doijer.	424

M.

Madvig, (J.N.) Latijnsche Spraakleer. Amst. bij J. Müller.	605

    
    [deel 1, pagina 762]

Mandl, (L.) Leerboek der Algem. Ontleedkunde. II Deelen. 's Bosch, bij Gebr. Muller.	77
Maria en Martha. I-IVde Deel. Schoonh. bij S.E. van Nooten.	664
Matthes, (D. van Lankeren) Oorsprong enz. van het Koninkl. besl. van den 23 Mei 1845. Amst. bij P.N. van Kampen.	573
Mauvillon, (F.W. von) Aanmerkingen op de Grondwet. Amst. bij P.R. Otto.	689
Meerten, (A.B. van) Kinderbijbel. IIIde en IVde Stukje. Amst. bij P.N. van Kampen.	463
Mees, (W.C.) De Werkinrigtingen enz. Rott. bij J. van Baalen en Zoonen.	139
Meissner, (F.L.) De Ziekten der Kinderen. Iste Deel 1ste en 2de Aflev. Gorinch. bij J. Noorduin en Zoon.	645
Mertens (F.H.) en K.L. Torfs, Gesch. van Antwerpen enz. II Deelen. Antw. bij van Dieren en Comp. en Amst. bij J.D. Sijbrandi.	336
Moedersschoot. I-IVde Deel. Schoonh. bij S.E. van Nooten.	664
Mont Sorel. II Deelen. Amst. bij P.N. van Kampen.	717
Morren, (Ch.) Volks-Voorschriften enz. Gron. bij C.M. van Bolhuis Hoitsema.	90
Mulder, (S.J.) Bijbel voor de Israëlitische Jeugd. II-VIde Stuk. Leid. bij D. du Mortier en Zoon.	10
- Leesboekje voor de Israëlitis. Jeugd. Amst. bij M. Coster Jz.	666
Mystères (De) der groene tafel. Amst. bij G.J.A. Beijerinck.	624

N.

Neander, (A.) Gesch. der Christ. Kerk enz. IIde Deel. Gron. bij W. Zuidema.	1
Neelmeijer, (P.C.) Lotgevallen van Jan van 't Veld. Leid. bij D. du Mortier en Zoon.	540
Noordewier, (M.J.) Het Koninkl. besl. van 23 Mei 1845 enz. Gron. bij J.B. Wolters.	284
Nijenhuis (J.F. Bodel) en W. Eekhoff, Kaarten van Friesland. Leid. bij S. en J. Luchtmans en Leeuw. bij W. Eekhoff.	522

    
    [deel 1, pagina 763]

O.

Oetinger, (E.M.) Gedenkschriften van Oom Zebra. IIde Deel. Amst. bij M.H. Binger.	492
Oordt J.W.Z., (J.F. van) Iets met betrekking tot de Duitsch Cath. beweging. Gron. bij J. Oomkens.	663
Oosterzee, (J.J. van) Het Leven van Jezus. Iste Deel 1ste Stuk. Utr. bij Kemink en Zoon.	209
- (Vervolg.)	253
- (Vervolg.)	305
- (Vervolg en slot.)	349
Oproeping aan alle Protestanten enz. Amst. bij Weytingh en van der Haart.	178
Opzoomer, (C.W.) De leer des Vaders, des Zoons en des Heiligen Geestes enz., wijsgeerig beoordeeld. Leid. bij Gebhard en Comp.	497
- (Vervolg en slot.)	541
- Redevoering. Bij denzelfde.	654
Oudeman, (A.) De Nederl. Wetboeken enz. Gron. bij J.B. Wolters en C.M. van Bolhuis Hoitsema.	526
Over de bemanning der Oorlog- en Koopvaardijschepen. 's Hag. bij P.C. Dill.	247

P.

Pabst, (W.H. von) Handleiding tot de Aardappelteelt. Gron. bij J. Römelingh.	687
Paul, (Meester) Waarheid en Verbeelding. Gron. bij J. Oomkens.	747
Paus (De) en de Bijbel. Amst. bij Weytingh en van der Haart.	176
Peel, (R.) Redevoering enz. Amst. bij P.N. van Kampen.	202
Pereira, (J.) De beginselen der Materia Medica enz. 1-3de Aflev. Amersf. bij W.J. van Bommel van Vloten.	467
- (Vervolg en slot.)	515
Perk, (C.H.) De klagt en vloek van Camilla. Amst. bij M. Westerman en Zoon.	295
Polansky, (T.) Schets der Oorziekten. Amst. bij M. Coster Jz.	415
Praktisch Handboek der Klinische Heelkunde Gorinch. bij H. Horneer.	274

    
    [deel 1, pagina 764]

Puttkammer, (M. van) Advies enz. Leeuw. bij G.T.N. Suringar.	329

Q.

Quack, (J. de) Maria de l'Ormeau. Amst. bij J.C. van Kesteren.	537

R.

Rambonnet, (J.J.) Leerrede. Kamp. bij K. van Hulst.	269
Ranke, (L.) De Pausen enz. Haarl. bij de Erven F. Bohn.	673
Ronkel, (S.J. van) Leiddraad enz. Gron. bij P. van Zweeden.	139
Röttger, (E.H.) Berigten omtrent Indië. Dev. bij M. Ballot.	534
Rotze, (J.) Ornamenten enz. Arnh. bij W.J. Kruyt.	582
Roijen, (J.A. van) Wetgeving en Armoede. Zwoll. bij J.J. Tijl.	571

S.

Schaap, (J.L.) Regtsgeding. Gron. bij J. Oomkens.	602
Schimmelpenninck, (Graaf) Rutger Jan Schimmelpenninck en gebeurtenissen van zijnen tijd. II Deelen. 's Hag. en Amst. bij Gebr. van Cleef.	473
Schlosser, (F.C.) Gesch. der achttiende Eeuw. VIIIste Deel. Gron. bij W. van Boekeren.	418
Schneither, (J.A.) Het Verslag der Staatscommissie enz. Bij denzelfde.	284
Schoenlein's Klinische Lessen. III Stukken. Utr. bij J.G. van Terveen en Zoon.	560
Schultens, (H.A.) Drie Redevoeringen. Leeuw. bij G.T.N. Suringar.	370
Schuur, (H.W.A.) De viering van den Zondag. Amersf. bij W.J. van Bommel van Vloten.	414
Smith, (A.) Lotgevallen der Familie Scattergood. Rott. bij H. Nijgh.	251
Sommer, (F. von) Karel de Tweede. II Deelen. Haarl. bij de Erven F. Bohn.	667
Sovet, (A.) Brieven aan mijne Dochter. Arnh. bij J.G. Stenfert Kroese.	203

    
    [deel 1, pagina 765]

Spakler (J.C.) en L. Heemskerk Az., Handl. tot de Studie der Oudheid. Iste Deel. Amst. bij J. Müller.	384
Staring, (W.O.) De Aardkunde van Salland enz. Zwoll. bij J.J. Tijl.	688
Steenhoff, (G.) Proeve van vertaling van het Evang. naar Johannes. Oudew. bij F.H. Kroon.	595
Storck, (W.) De Westfriezen in 1573. Gron. bij W. van Boekeren.	536
Storm, (W.) Viertal Leerredenen. Utr. bij C. Bielevelt.	318
Sue, (E.) De Calvinisten enz. 1-5de Aflev. Utr. bij L.E. Bosch en Zoon.	145
- Latréaumont. 's Hag. bij K. Fuhri.	207

T.

Talsma, Opmerkingen en Wenken voor Onderwijzers. Gron. bij M. Smit.	744
Tenckinck, (W.J.) Beschouwingen van Johannes den Dooper. Leeuw. bij J.W. Brouwer.	57
Therbet, (E.) De wreker van den Bartholomeusnacht. Amst. bij de Wed. L. van Hulst en Zoon.	581
Thieme, (F.W.) Waarom en omdat? Amst. en Delft, bij Weytingh en van der Haart en J.E. Heringa.	601
Tholuck, (A.) De weg des heils. II Deelen. Rott. bij van der Meer en Verbruggen.	165
Tiddy, (W.P.) Brief aan den Bisschop van Dardanië. Bruss. en Bred. bij J.H. Briard.	248
Timmers Verhoeven, (H.P.) Abbadona. 's Hag. bij P.H. Noordendorp.	745
Toe Water, (W.C.H.) Nagelaten Leerredenen. Batavia 1844.	268
Togt (De) naar Schokland. Zwartsl. bij R. van Wijk Az.	623
Tonderen, (A. van) Beknopte Handleiding enz. Dev. bij M. Ballot.	663
Toussaint, (A.L.G.) De Graaf van Leycester in Nederland. III Deelen. Amst. bij G.J.A. Beijerinck.	479
Trollope, Jeugd en Liefde. II Deelen. Nieuwed. bij C. Bakker.	717

    
    [deel 1, pagina 766]

V.

Valentin, (G.) Natuurk. van den Mensch. Iste Deel 3de Aflev. Goud. bij G.B. van Goor.	650
Velde, (C.F. van de) Klaverblad van Vieren. Zierikz. bij J. van de Velde Olivier.	539
Velsen, (J. van) Leerrede. 's Hag. bij P.C. Dill.	318
Verhandelingen van Teylers Tweede Genootschap. XXIVste Stuk. Haarl. bij de Erven F. Bohn.	181
- (Vervolg en slot.)	222
Verhandelingen van het Haagsche Genootschap. VIIde Deel. 's Hag. bij de Erven Thierry en Mensing,	629
Vernée, (Mr. L.G.) Overzigt van het werk van den Heer E. Ducpetiaux. Hoorn, bij P.J. Persijn.	742
Vertellingen van Grootvader. Rott. bij H.V. van Gogh.	672
Vertellingen van Grootmoeder. Bij denzelfde.	720
Vieux-Bois, (De) De wandelende Jodin. Gorinch. bij A. van der Mast.	670
Vlaemsche Rederijker. (De) Antw. bij J. van Schoven.	98
Voget, (C.O.) Waarheid tot Godzaligheid enz. Gron. bij M. Smit.	512
Vogt, (C.) Brieven over de Natuurk. van den Mensch. Iste Stuk. Alkm. bij H.J. van Vloten.	684
Volksbode. (De) VIIde Jaargang. Arnh. bij Is. An. Nijhoff.	304

W.

Waakt! Amst. bij Weytingh en van der Haart.	179
Waal, (J. de) Leerrede. Middelb. bij E. Hendrikse.	318
Waarde (De) der Hervormde Kerk. Leeuw. bij J.W. Brouwer.	8
Walter, (J.C.N.) Leerrede. Gorinch. bij J. Noorduyn en Zoon.	467
Warwick's Snipperuren. Amst. bij J. Müller.	144
Weeda, (P.) Pieter van den Broek in Azië enz. Amst. bij G. Portielje.	442
Wetboek van Koophandel. IIde en IIIde Boek. Amst. bij J. Müller.	124
Werken (Nieuwe) van het Zeeuwsch Genootschap der Wetenschappen. IIden Deels 1ste Stuk. Middelb. bij de Gebr Abrahams.	736

    
    [deel 1, pagina 767]

Werken (Nieuwe) van het Zeeuwsch Genootschap der Wetenschappen. IIden Deels 2de Stuk. Bij denzelfde.	735
Wiersbitzky, (O. von Corvin) De tachtigjarige Oorlog enz. IIde en IIIde Deel. Amst. bij M.H. Binger.	567
- (Vervolg en slot.)	611
Willems, (J.F.) Oude Vlaemsche Liederen. Gent, bij H. Hoste.	620
Willes, (B. van) Bijdrage tot bevordering van Bijb. Uitlegk. Schoonh. bij S.E. van Nooten.	721
Willigen, (P. van der) Verhandeling over Jezus Christus enz. 's Hag. bij de Erven Thierry en Mensing.	112
Wonderdoeners enz. Amst. bij Weytingh en van der Haart.	175
Woorden van Luther over Jezus Christus. Gron. bij M. Smit.	137
Wttewaal, (B.W.) Proeve uit een onuitgegeven Staatshuishoudkundig Geschrift. Leid. bij S en J. Luchtmans.	732

Z.

Zamenspraak enz. Amst. bij Weytingh en van der Haart.	176
Zendelingzaak. (De) Doesb. bij A.F.H. van Tr. de Bruyn.	138
Zschokke, (H.) Alamontade, de Galeislaaf. Amst. bij J.C. van Kesteren.	358
Zwitserland. Amst. bij Weytingh en van der Haart.	179

Antikritiek.	396
Antwoord op een Iets.	495

    
    [deel 2, pagina I]
MENGELWERK,

VOOR

1846.
    
    [deel 2, pagina III]
    
{== afbeelding 	==} {>>afbeelding<<}
    

VADERLANDSCHE
LETTEROEFENINGEN,
OF
TIJDSCHRIFT
VAN
KUNSTEN EN WETENSCHAPPEN,
WAARIN DE
BOEKEN en SCHRIFTEN,
DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
BENEVENS
MENGELWERK,
tot Fraaije Letteren, Kunsten en Wetenschappen, betrekkelijk.
TWEEDE STUK.
VOOR
1846.
MENGELWERK.
Te AMSTERDAM, bij
G.S. LEENEMAN VAN DER KROE
en
J.W. IJNTEMA
1846.
    
    [deel 2, pagina V]
INHOUD

VAN HET

MENGELWERK.

Redevoering over nicolaas cornelis de fremery. Door w. vrolik, Hoogleeraar te Amsterdam.	Bl. 1
Levensschets van bertel thorwaldsen. Door h.o. andersen.	19
Anna bolein.	32
Nevel en Mist te Londen.	44
De twee Kraanvogels van den Plantentuin te Parijs.	45
Gespreck tusschen twee Boerenknechts. Dichtstukje.	46
Redevoering over de wording der Aarde. Door g.h. van senden.	49
Een woord over a.r. falck.	71
Levensschets van bertel thorwaldsen. (Vervolg en slot van bl. 31.)	80
De Indianen te Parijs.	94
Reistogten van een pond Katoen.	99
Horace vernet.	100
Met wat hart hebben de Staten van Holland en oldenbarneveld den Graaf van leycester in 1585 uit Engeland verwelkomd? Onderzocht in eene Voorlezing door Mr. hugo beijerman.	101
Een woord over a.r. falck. (Vervolg en slot van bl. 80.)	119
Een Bezoek in Griekenland en Egypte.	129
Het Leven van de Markiezin de pompadour. - 1. Haar Portret. Haar Gemaal. De Koning.	136
Nog een woord over a.r. falck.	147
18 Februarij 1546. Hulde aan de Nagedachtenis van Dr. m. luther.	149

    
    [deel 2, pagina VI]

Iets over de diensten, die door de tegenwoordige kennis van de Natuur en hare verschijnselen bewezen zijn aan de verlichting van onzen leeftijd.	153
Een Bezoek in Griekenland en Egypte. (Vervolg en slot van bl. 136.)	171
Het Leven van de Markiezin de pompadour. - II. Het Hoftheater. Voltaire. Jean jacques rousseau. De kleine Soupers. De Hertenwarande. - III. Staatkunde van den Koning en van de Markiezin. Mad. de choiseul. De Filozofen te Versailles. De Sybille. De Maarschalk de richelieu. Droeve voorgevoelens. (Vervolg van bl. 146.)	180
Nog iets over het woord onderhavig.	196
Iets over Sir robert peel en eenige andere Staatsmannen.	203
De valsche Spelers in Frankrijk.	204
Getuigenis van een' Geneeskundige over de Geneeskunst.	206
Al wat gy sellefs blasen kondt En roep daertoe geen vreemden mont! - Dichtstukje in den trant van cats.	207
Gesprek over onze manier van Begraven en Rouwbetoonen. Door j. boeke.	209
Brief van Mr. m.c. van hall aan de Redactie der Vaderlandsche Letteroefeningen.	241
Het Leven van de Markiezin de pompadour. - IV. Dood van Madame de pompadour. Haar Testament. Lijkredenen. Twee Portretten uit de achttiende Eeuw. Aanhangsel. (Vervolg en slot van bl. 196.)	246
Bailly's Pleegzoon.	260
Von weber's dood.	260
Grillige luimen van het lot.	262
Pruissische Schoolänecdoten.	263
Bij het beschouwen van een Nest met Hondjes, door de Moeder beschermd. (Schilderij van henriette knip.) Door j.w. ijntema. Dichtstukje.	263
Redevoering over het gewigt der Geschiedenis. Door g.h. van senden.	265
Maria stuart.	283
Proeve eener vertaling van den vloek van camilla, uit de Horatiërs van corneille, vierde Bedrijf, vijfde Tooneel. Door w.h. warnsinck, bz.	292
Bijdrage tot beethoven's Biographie.	298
Beethoven's Adelaide.	303
Industrie tegen Industrie.	303
Antwoord eens Regters.	307

    
    [deel 2, pagina VII]

Aardig Gezegde van de oude Madame rothschild, te Frankfort.	307
Ontboezeming na het bezigtigen van de Schilderij van arie scheffer, te Parijs, voorstellende: de bood. schap der Engelen aan de Herders, en berustende in de verzameling van abm. nottebohm, te Rotterdam. Door j. van harderwijk, bz.	308
Voorlezing over den Roman van e. sue. Door j.f. van oordt, j.w. zoon.	309
Maria stuart. (Vervolg en slot van bl. 292.)	335
Drie Avonturen vóór Middernacht.	346
Eigenaardige Correspondentie.	356
Eene Menschenmarkt.	357
Lands wijs lands eer.	358
Onvoorzigtigheid der Kolengravers.	359
Aardig voorgesteld Verzoek.	359
Van waar is de uitdrukking: Ieder weet best, waar hem de schoen knelt, afkomstig?	359
Bij het beschouwen eener Schilderij van den negentienjarigen Kunstschilder j.ph. dinnewet. Door abm. de ligny, az., te Aardenburg. - Dichtstukje.	360
Opwekking tot aanvaarding van het Lidmaatschap in het Nederlandsch Genootschap tot Zedelijke Verbetering der Gevangenen. Voorlezing. Door Mr. l.g. vernée, Medebestuurder en Secretaris van hetzelve te Hoorn.	361
De Algerijnsche Sahara.	371
De belangrijkste tijdstippen uit het Leven van mozart.	379
Eenige wenken, rakende Overbevolking en Kolonisatie naar onze eigene Koloniën.	387
De afzonderlijke Beurs. Een Verhaal uit het werkelijke leven.	393
Een Gaauwdief besteelt een nog ergeren.	405
Guillotine-Mode.	406
Lompe Scherts betaald gezef	407
Zending naar den Duivel.	407
Bij het Graf van een' jeugdigen Medgezel. Dichtstukje.	408
Opwekking tot aanvaarding van het Lidmaatschap in het Nederlandsch Genootschap tot Zedelijke Verbetering der Gevangenen. (Vervolg en slot van bl. 371.)	409
Bijdrage tot aanprijzing der verdraagzaamheid in staatkundige onderwerpen. Door Mr. a.f. sifflé, te Middelburg.	420
Schetsen uit eene Reis in den Kaukasus.	424
Eene Wandeling op het Kerkhof van St. Marx te Weenen	428

    
    [deel 2, pagina VIII]

Opmerkingen in het gebied der Natuurlijke Historie. De Zwaluw. Liefde der Vogels voor hunne jongen. Oplettendheid van Dieren omtrent den tijd.	430
De zwarte Frak van een' Man van genie.	438
B. appert. Door w.h. warnsinck, bz.	442
Het geschilderde Ridderteeken.	447
Opmerkelijke Moordontdekking.	448
Mazuren.	449
Bijdrage tot de Karakterschets van Lord byron.	450
Stomme Honden.	451
Struisvogeljagt.	452
Het eerste Huisgezin. Redevoering. Door g.h. van senden.	453
Waarnemingen omtrent sommige Dieren, met betrekking tot derzelver geestvermogens. Door gutsmuths. De Ree. De Hond. De Koe. Het Paard.	471
De Schetlandsche Eilanden. Patrick stuart, Graaf der Orcaden.	477
De Adamsberg op Ceilon.	494
Over de vorming der Koraalklippen.	496
Eene Fransche Tooneelvertooning in het jaar 1607.	497
Karakteristieke Anecdote van händel.	499
Verhouding van het Onderwijs door Geestelijken en Wereldlijken in Frankrijk.	500
Het misdadige van Zelfmoord.	500
Vier Grafschriften.	500
Over de menschelijke begrippen en voorstellingen aangaande het Hoogste Wezen.	501
De Schetlandsche Eilanden. Patrick stuart, Graaf der Orcaden. (Vervolg en slot van bl. 494.)	512
Of Beukenboomen tegen den Bliksem beschutten.	532
De Haaijenvangst op Helgoland. Door l. rellstab.	533
Afschuwelijk Uitwerksel van Bijgeloof.	536
Mateo, de Gebogchelde. Verhaal.	538
Uitwerkselen van den Lijfeigendom in Rusland.	544
De Islam en het summier Proces.	545
Aan een' jeugdigen Vriend, ter gelegenheid van het Examen der Staatscommissie. Dichtstukje.	547
Twee Puntdichten.	548
De Krui-wagen. Dichtstuk in den trant van Vader cats, door v.I., te A.	549
Een Wandeltogt door de Bosschen van Guiana.	559
Levensschets van alexander dumas, door hemzelven.	576

    
    [deel 2, pagina IX]

Mateo, de Gebogchelde. (Vervolg en slot van bl. 543.)	593
Tweeduidig Compliment.	599
Aan een' jeugdigen Vriend, bij zijn eerste Staatsexamen afgewezen. Dichtstukje.	599
Grafschrift voor eene brave Vrouw.	600
God ziet en bezoekt het kwaad. Door w.h. warnsinck, bz.	601
Sir joseph banks. Door Lord brougham.	625
Een blik op Oran.	636
Bloemendaal.	641
Een Tooveres bij de Tegenvoeters.	650
Schrijvers-laatdunkendheid.	651
Wenck aan den Huysonderwijser.	652
Ongalante Galanterie.	652
Het ruime Gewisse.	652
Huwelijksvrees.	652
De eerste Stammen. Redevoering. Door g.h. van senden.	653
Iets ter nagedachtenis van mijnen Schoonvader nicolaas swart, door k. sijbrandi.	675
Verslag van een Reisje naar Londen in 1661. Medegedeeld door j.p. sprenger van eyk.	693
Herinneringen eener Reis van een Duitsch Officier in Engelsche dienst.	699
Anccdote uit weber's leven.	703
Napoleon als Jager.	705
Anecdote van pestalozzi.	706
Tegenwoordigheid van Geest.	707
Abd-el-kader te Parijs.	708
De belangrijkheid is betrekkelijk.	708
Zonderlinge plaatsvervanging.	708
Verhandeling over de Eischen der Kunst. Door Mr. j. van lennep.	709
Sir joseph banks. (Vervolg en slot van bl. 635.)	731
Een Millioen. Moscovitische Anecdote uit het jaar 1811. Door den Graaf a. de la garde.	743
De Uitvinding van het Schaakspel. Door c.g. withuys, Dichtstukje.	753
Mr. c.w. opzoomer's Christendom, zoo als hij-zelf dat in zijne Geschriften letterlijk verkondigt.	757
Eenige regels uit vondel's Hekeldichten, wier toepassing den geëerden Lezer zij verbleven.	758

    
    [deel 2, pagina X]

Toast, Mr. jacob van lennep gebragt door j. van harderwijk, rz.	759
Liefde en Vriendschap.	759
Koningrijken in partibus.	760
Het ongelukkige getal dertien.	760
Herkenningstooneel.	760
Lofzang aan christus. Dichtstuk. Naar de lamartine. Door j. van harderwijk, rz.	761
Nederland en Bali. Eene stem uit Indië tot het Nederlandsche Volk, door w.r. van hoëvell, Theol. Doct. en Predikant te Batavia.	769
Doorn.	776
Eenige Berigten omtrent Vrouwelijke Krijgslieden.	782
Aan mijnen Vriend, den Kunstschilder jb. doijer, assz., op zijn Tafereel: Kenau Hasselaar. Door j.w. ijntema. Dichtstukje.	787
Gelijke werking door wijdverschillende oorzaak. Puntdicht.	788
Twee Leden der Kamer in gesprek. Puntdicht.	788




2010 dbnl


_vad003184601_01


grieks


Vaderlandsche Letteroefeningen. G.S. Leeneman van der Kroe en J.W. IJntema, Amsterdam 1846




DBNL-TEI 1



2009-12-09

KE

colofon toegevoegd




Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Vaderlandsche Letteroefeningen. G.S. Leeneman van der Kroe en J.W. IJntema, Amsterdam 1846
 
Zie: https://www.dbnl.org/tekst/_vad003184601_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 

    
        
        
    






{==1==} {>>pagina-aanduiding<<}

Boekbeschouwing.

Geschiedenis der Christelijke Kerk onder de leiding der Apostelen. Door Dr. A. Neander. Uit het Hoogduitsch door Dr. J. Meijer, Predikant te Beetgum. IIde Deel. Te Groningen, bij W. Zuidema. 1845. In gr. 8vo. XII en 349 bl. f 3-25.

Ten hoogste ingenomen met neander's voortreffelijk geschrift, welks eerste Deel bereids door ons werd aangekondigd, spoeden wij ons om ook van het tweede Deel der vertaling, hetwelk thans voor ons ligt, eenig beoordeelend verslag te geven.
Het wordt geopend met de beschouwing der Apostolische werkzaamheid van jacobus, johannes en petrus. De Schrijver verzamelt de weinige berigten, die in het tweede boek van lucas en in de verschillende Zendbrieven des N.T. desaangaande verspreid zijn, tot een zoo veel als mogelijk is zamenhangend geheel, en tracht hen alzoo aan de hand der geschiedenis op hunne moeijelijke en belangrijke loopbaan te volgen. Neander wijst met korte maar krachtige trekken het onderscheid tusschen jacobus en paulus aan, en vindt den grond van dat verschil in de geheel eigenaardige vorming en levensomstandigheden van den eerstgenoemde. Hij vereenigt zich met hen, die jacobus voor den broeder des Heeren houden in de eigenlijke beteekenis des woords, en staaft die bewering door eene korte maar grondige beoordeeling der voornaamste bewijzen, die voor en tegen dit gevoelen aangevoerd worden. In het berigt van hegesippus aangaande zijne ascetische levenswijze vindt hij slechts gedeeltelijk waarheid, en verklaart zich uitdrukkelijk tegen het gevoelen, dat jacobus' brief geschreven zou zijn, om paulus' denkbeelden omtrent de regtvaardiging alleen door het geloof, en derzelver misbruik onder de Christenen uit de Joden,

{==2==} {>>pagina-aanduiding<<}
te bestrijden. Even ongegrond echter noemt hij de bewering, dat de brief door een' ander zou ondergeschoven zijn, en schaart zich integendeel aan de zijde van schneckenbürger, wat het vraagstuk naar den tijd der vervaardiging betreft. En gelijk hij gaarne erkent, dat de Christelijke waarheid in dezen brief nog minder ontwikkeld voorkomt, dan elders en later plaats had, is hij zelf niet afkeerig van het gevoelen, dat jacobus dezen brief heeft geschreven in den allereersten tijd zijner eigene Christelijke ontwikkeling. Aangaande het uiteinde van jacobus volgt de Schrijver de voorstelling van josephus, die verkiezende boven het meer fabelachtig berigt van eusebius.
Om de werkzaamheid van den Apostel petrus wel te beoordeelen, wordt eerst op zijne vorming, zijn karakter en zijn vroeger gedrag jegens jezus acht geslagen. Zonder de zwakheid van zijn gedrag te Antiochië te miskennen, beschouwt neander haar echter als eene bloot oogenblikkelijke afwijking, en weert de bedenking af, die daaruit meermalen tegen zijn Apostolisch gezag uitgebragt is. Uit 1 Pet. V:13 maakt hij op, dat petrus in het Parthische rijk tot uitbreiding van het Evangelie is werkzaam geweest, en brengt dien brief tot het tijdperk, kort na de eerste gevangenschap van paulus. Daar hij den tweeden brief voor onecht houdt, gebruikt hij dien ook niet als bron voor de kennis van des Apostels geschiedenis. En ofschoon hij aan de oude overlevering, dat petrus te Rome gekruist zou zijn, te veel gezag toekent, om die te durven verwerpen, houdt hij echter het latere berigt aangaande de wijze van petrus' kruisiging voor ongeloofwaardig op inwendige gronden.
Wat eindelijk johannes betreft, wordt hier aangewezen, dat reeds zijne godvruchtige moeder op zijne aanvankelijke vorming tot Apostel een' weldadigen invloed schijnt uitgeoefend te hebben, dat zijn stil en diepdenkend gemoed hem tot naauwere aansluiting vatbaar maakte aan den persoon onzes Heeren, en hoe het uit deze zijne eigendommelijkheid is af te leiden, dat zich naar hem geen bijzondere partij heeft genoemd in de Apostolische kerk. Belangrijke

{==3==} {>>pagina-aanduiding<<}
wenken worden door neander gegeven aangaande den toestand der Klein-Aziatische Christenen, waaronder wij johannes zien werken. Het oude verhaal van 's Apostels persoonlijke veete tegen cerinthus houdt hij voor eene fabel. Met lücke weigert hij, de Apocalypse voor het werk des Apostels te erkennen, beweert dat dit boek niet ten tijde van domitianus, maar van nero geschreven is, en schrijft hetzelve aan den bekenden johannes presbyter toe, die ook wel op Patmos kan verbannen geweest zijn. - Het Evangelie van johannes houdt hij voor eene bloemlezing uit de geschiedenis van jezus' woorden en reden, betwijfelt echter of het opzettelijk tot wederlegging der Doceten is geschreven, gelijk meermalen beweerd werd, beschouwt den eersten brief van johannes als niet tegen de ongeloovige Joden, maar tegen Gnostische dwaalleeraars gerigt, en erkent ook de echtheid der beide kleinere brieven, die hem in den Canon des N.T. toegekend worden. In de legende van johannes en theagenes meent hij een' geschiedkundigen grondslag te moeten aannemen, en even zoo in het verhaal van hieronymus aangaande de woorden, die hij in hoogen ouderdom gedurig tot de gemeente herhaalde.
Alzoo aan het einde van de geschiedenis der Apostelen gekomen, gaat neander over tot de systematisch geordende voorstelling hunner leer. Het uitvoerigst staat hij stil bij paulus, daarbij tevens ten slotte een' blik werpende op het leerstelsel van den schrijver des briefs aan de Hebreën, korter bij jacobus en eindelijk bij johannes (waarom hij geheel van het Petrinische leerbegrip zwijgt, dat zulk een' uitnemenden overgang van jacobus tot het hoogere Paulinische standpunt zou uitgemaakt hebben, begrijpen wij niet.) Bij de voorstelling van paulus' denkbeelden gaat hij uit van zijne denkbeelden aangaande wet en regtvaardigheid, als waarin de sleutel te vinden is tot verklaring van het eigenaardige zijner opvatting des Christendoms. Aangaande de bronnen, waaruit die opvatting geput is, zegt neander: ‘Wij moeten den Apostel op zijn woord gelooven in hetgeen hij omtrent zijne

{==4==} {>>pagina-aanduiding<<}
onafhankelijkheid en zelfstandigheid als verkondiger van het Evangelie zegt. Het valt wel is waar niet te betwijfelen, of hij bezat eene verzameling van gezegden, daden en voorschriften des Heeren, en deze leverde hem de stof, waaruit hij zijne Christelijke denkbeelden vormde en ontwikkelde: echter werkte de Geest, dien de Heer aan zijne Discipelen beloofd had, in paulus op eene zelfstandige wijze.’ Van uit dit standpunt nu den Apostel beschouwende, gaat neander over, om zijne Anthropologie en Soteriologie, vervolgens de Apostolische leer aangaande het geloof, het nieuwe leven des Christens, kerk en sacramenten, het koningrijk Gods, opstanding en eeuwig leven in een gesloten geheel voor te stellen. Had welligt de rangschikking dezer loci juister kunnen zijn, niemand echter, die het geheel overziet, zal weigeren te erkennen, dat neander menigen diepen blik in de ziel des Apostels geslagen, tot verklaring van sommige zijner uitspraken belangrijke bijdragen geleverd, en den innerlijken zamenhang zijner leer, wat de hoofdzaak betreft, uitnemend aangewezen heeft. Grondiger ware voorzeker zijne voorstelling nog geweest, zoo hij zich aangaande de echtheid van iederen brief, die den naam des Apostels draagt, opzettelijker had uitgelaten, en deze geschriften zoo veel mogelijk bij dit zijn onderzoek chronologisch geordend had, om te zien of er ook hier en daar ontwikkeling was op te merken in 's Apostels dogmatische denkwijze, eene methode, door köstlin in 1843 met gelukkige gevolgen aangewend. Doch wij zijn te dankbaar voor hetgeen wij ontvangen, dan dat wij op bedenkingen zouden willen drukken, meer van formeele dan van materiëele aangelegenheid. Het spreekt van zelf, dat wij in eene aankondiging van beperkten omvang niet alle bijzonderheden, die hier voorkomen, ter sprake kunnen brengen, of van neander's gevoelen
aangaande duistere en ingewikkelde punten verslag geven. Wij behoeven dit ook niet, daar het boek zeker aan iederen wetenschappelijken godgeleerde, die op de hoogte des tijds staat, reeds geruimen tijd in het oorspronkelijke zal bekend geweest zijn, en bovendien

{==5==} {>>pagina-aanduiding<<}
reeds vóór twee jaren in het Tijdschrift Waarheid in Liefde uitvoerig werd aangekondigd. Maar met de meeste vrijmoedigheid kunnen wij ieder, voor wien dit nog noodig zijn mogt, opwekken, om zich met neander's voortreffelijk geschrift van nabij bekend te maken, dat wij, wat den Apostel paulus betreft, verre boven die van usteri verkiezen.
Wat den schrijver van den brief aan de Hebreën betreft, neander houdt hem voor een' man van geheel zelfstandig karakter, die in aanleg, vorming en wijze zijner bekeering van het Jodendom tot het Christendom van paulus verschilde, zachtmoediger en bedaarder was dan deze, en tot den Apostel in eene soortgelijke verhouding stond, als melanchthon tot luther. Met de meeste naauwkeurigheid toont hij aan, dat het dogmatiek verschil, hetwelk hier en daar tusschen die beiden op te merken valt, meer schijnbaar, dan wezentlijk is, terwijl integendeel de geest, in den brief aan de Hebreën heerschende, geheel van de Alexandrijnsche rigting afwijkt, die wij in philo judaeus waarnemen. - De voorstelling der leer van johannes kwam ons voor, geheel in den geest des Apostels en beter geslaagd te zijn dan die van jacobus. Aangaande den laatste zijn neander's opmerkingen slechts kort en oppervlakkig. Wij voor ons vonden ons meer bevredigd door een belangrijk stukje van eene veel minder bekende hand, schoon die schrijver reeds kon voortbouwen op den grondslag door neander gelegd. Wij bedoelen het geschrift van suesema: jacobus, een waardig tegenhanger van johannes en paulus.
De Vertaler heeft zijne taak op eene gelukkige wijze volbragt. Die weet, hoe vele moeijelijkheden aan neander's stijl verbonden zijn, zal hem hiervoor geene erkentenis weigeren. Met lofwaardige vrijmoedigheid heeft hij in sommige aanteekeningen zijne individuëele afwijking van neander's gevoelen aangeduid of gestaafd. Het doel, dat hij zich met zijnen arbeid heeft voorgesteld, worde, onder Gods zegen, bereikt!





{==6==} {>>pagina-aanduiding<<}

De Kerkhervorming der XVIde en XIXde Eeuw, bronnen van verwachting voor de toekomst. Door den Schrijver van Hendrik en Maria enz. Te Amsterdam, bij G.J.A. Beijerinck. 1845. In gr. 8vo. VI, 105 bl. f 1-10.

Wie is er, die de kerkelijke bewegingen onder de Katholieken in het naburige Duitschland niet met opmerkzaamheid en belangstelling gadeslaat? Verwonderlijk is het, dat zij, uit schijnbaar geringe beginselen ontsproten, binnen zoo kort tijdsverloop zich zoo sterk hebben uitgebreid. De stem van ronge heeft weêrklank gevonden in veler harten. Duizenden scharen zich rondom den jeugdigen Hervormer. De eene gemeente na de andere verrijst. En Rome ziet zich, op den eigen oogenblik, dat het zijne veroveringen dacht voort te zetten, in meer dan één opzigt belemmerd en met een niet onaanzienlijk verlies van onderdanen bedreigd. Wie hierin de hand van dien God miskent, die vóór drie eeuwen de groote kerkhervorming te voorschiju riep en niet kan ophouden, de zaak der waarheid te handhaven, die sluit moedwillig zijne oogen. Maar of daarin nu genoegzame grond ligt, om het aangevangen werk reeds te beoordeelen en met de kerkhervorming der XVIde eeuw gelijk te stellen, betwijfelen wij ten sterkste. Zulk eene vergelijking komt ons voorbarig, eenzijdig en ongenoegzaam voor; voorbarig, omdat het werk nog eerst is aangevangen, omdat daarvan nog te naauwernood de grondslagen zijn gelegd, omdat zich tot nu toe de negatieve zijde in den strijd meer ontwikkeld heeft, dan de positieve, terwijl toch de duurzaamheid van het werk van deze laatste vooral zal afhangen; eenzijdig, omdat men bij zulk eene vergelijking doorgaans enkel de punten van overeenkomst opzoekt, en het verschil, het groote verschil voorbijziet, dat zich aan het oog vertoont; en ongenoegzaam, omdat de tegenwoordige gebeurtenissen niet juist in overeenstemming behoeven te zijn met die der

{==7==} {>>pagina-aanduiding<<}
XVIde eeuw, om wat goeds te beloven, omdat de Allerhoogste gewoon is, in verschillende eeuwen ook verschillende wegen in te slaan en te bewandelen tot bereiking zijner verhevene oogmerken; eindelijk, omdat het meer dan waarschijnlijk is, dat iedere eeuw op de verschijnselen des tijds haar eigenaardig kenmerk drukken zal.
Deze gedachten rezen in ons op, onder en na de lezing van dit geschrift, dat wij overigens met genoegen gelezen hebben. De met lof bekende Schrijver, C.A., te P., plaatst daarin de kerkhervorming der XVIde en XIXde eeuw naast elkander, en wijst de overeenkomst aan, die tusschen beide is op te merken. Na eene korte inleiding spreekt hij achtereenvolgens over verbastering en herstel, actie en reactie, voorbereiding en daarstelling, gevolgen en verwachting voor de toekomst. Deze zijn de opschriften der hoofdstukken, en daaruit laat zich derzelver inhoud genoegzaam opmaken. De vroegere kerkhervorming wordt in de jongste gebeurtenissen, zoo veel mogelijk, teruggezocht. Zelfs Laurahütte zal voor ronge zijn geweest, wat de Wartburg voor luther was. En op grond daarvan zijn dan ook de verwachtingen voor de toekomst vrij hoog gestemd. De tijd zal leeren, of die verwachtingen worden verwezentlijkt. Wij wenschen en bidden het, maar wagen het niet, om ze nu reeds te koesteren. Even weinig durven wij onze toestemming geven aan al de geschiedkundige bijzonderheden, die wij hier vermeld of aangestipt vinden. Het schijnt ons toe, dat daarin menige onnaauwkeurigheid is ingeslopen, en dat de voorstelling van den zamenhang der gebeurtenissen soms tamelijk oppervlakkig is. Ook zijn de eigennamen, zoo als zij hier voorkomen, doorgaans onjuist gespeld, en is de stijl niet altijd even correct. Maar wij onthouden ons van deze en meer dergelijke aanmerkingen, om den schijn van vitzucht te ontgaan, en schorten over hetgeen er in Duitschland gebeurt, liefst ons oordeel nog op.


{==8==} {>>pagina-aanduiding<<}

De waarde der Hervormde Kerk ten opzigte van de Geloofsleer in onze dagen, vooral met betrekking tot de leer der zaliging volgens Rom. VIII: 29, 30. Vrij naar het Hoogduitsch. Te Leeuwarden, bij J.W. Brouwer. 1844. In gr. 8vo. 73 bl. f :-80.

Dit stukje is oorspronkelijk eene verhandeling van den Hoogl. j.p. lange, uitgegeven in 1841, onder den titel: welche Geltung gebührt der Eigenthümlichkeit der Reformirten Kirche immer noch in der wissenschaftlichen Glaubenslehre unserer Zeit, en vrij bewerkt naar zijne intreê-rede aan de Hoogeschool te Zurich. Hoe klein ook van omvang, wordt zij voor eene voortreffelijke, fragmentarische Apologie gehouden van de eigendommelijke waarde, die de geloofsleer der Hervormde kerk bezit. En het bevreemdt ons niet, dat de Heer u.w. thoden van velzen, te Oudkerk, met haren inhoud bekend geworden, zich geroepen gevoelde, om haar in onze taal over te brengen. Het was echter geene gemakkelijke taak, die hij daarmede op zich nam. De streng wetenschappelijke kleur, die er over verspreid lag, moest, tot bevordering der duidelijkheid, zoo veel mogelijk worden verzacht. Ook achtte hij het geraden, om er hier en daar iets aan toe te voegen tot regt verstand der zaak, of ook iets uit te laten, waar het onderwerp voor onze landgenooten zulk een gewigt niet bezat. Wij geven hem getuigenis, dat hij hierin niet ongelukkig geslaagd is, en prijzen zijnen ijver. Maar de afzonderlijke uitgave keuren wij overigens minder goed. Waarom niet voor dit opstel eene plaats gevraagd in een of ander onzer godgeleerde Tijdschriften? Het ware dan onder de oogen gekomen van wetenschappelijke lezers, van eigenlijke godgeleerden, voor wie het meest bestemd is. Thans zullen velen hunner het niet van nabij leeren kennen, vreezen wij. En wie uit den grooten hoop het, op den titel af, in handen neemt, legt het ongelezen of onbevredigd ter zijde, omdat het zijn begrip te boven gaat.

{==9==} {>>pagina-aanduiding<<}

Maar wat bevat dan nu dit stukje? Na de opgave van het standpunt der juiste beoordeeling, waarbij wordt aangewezen, dat men eerst in onze dagen begonnen is, de Confessiën der verschillende kerkgenootschappen op derzelver betrekkelijke waarde te schatten, wordt het karakter der Hervormde kerk geschetst, als zijnde de meest subjectieve, de meest oorspronkelijk uitgaande van 's menschen eigendommelijkheid. Hare belijdenis, die daardoor eene rijke mate van inwendig, krachtig leven bezit en openbaart, gaat nog eene groote toekomst te gemoet, en heeft daarin eene heerlijke taak te vervullen. Hare waarde valt meer bijzonder, met betrekking tot hare geloofsleer, in het oog. En gelijk de eigendommelijkheid van hare geloofsleer zich openbaart in de wijze van behandeling der verschillende leerstukken, zoo vertoont zij zich evenzeer in de opvatting der enkele leerstukken zelve. Ter proeve daarvan wordt er door den Schrijver gewezen op de leer der zaliging, volgens Rom. VIII:29, 30. Hij tracht duidelijk te doen worden, dat ook het leerstuk der praedestinatie, waarvan de enkele herinnering velen reeds een' schrik aanjaagt, vatbaar is voor eene ontwikkeling, die het bevrijdt van alle het Christelijk gevoel beleedigende hardheid, zonder eenige schade te lijden aan deszelfs echt-Gereformeerde eigendommelijkheid. Voorwaar, eene uiterst zware taak! Wij durven niet verzekeren, dat hij er in geslaagd is, om haar naar eisch te volbrengen. Maar ontkennen mogen wij niet, dat hier achtereenvolgens over het leerstuk der verkiezing, der verordinering, der roeping, der regtvaardiging en der verheerlijking, en daarna over het verband tusschen de heilswerkingen, met groote scherpzinnigheid gesproken wordt, en dat niemand, die in staat is den gang der ontwikkeling en redenering te volgen, het geschrift onvoldaan zal nederleggen. Op grond hiervan prijzen wij de lezing met vrijmoedigheid aan. - Taal en stijl zijn niet vrij van
Germanismen, waartoe, onzes inziens, ook het woord eigendommelijkheid behoort, waarvan wij ons, in navolging van den Schrijver, met weêrzin bediend hebben.





{==10==} {>>pagina-aanduiding<<}

Bijbel voor de Israëlitische Jeugd. Door S.J. Mulder, Doctor in de Wijsbegeerte, en Inspecteur der Godsdienstige Israëlitische Scholen. II-VIde Stuk. Te Leyden, bij D. du Mortier en Zoon. 5608-1843 tot 5605-1845. In gr. 12mo., te zamen 935 bl. f 3-50. (In kl. 8vo., minder van druk en papier, f 1-75.)

Vóór geruimen tijd (1843, bladz. 581) hebben wij het eerste stukje van dezen Bijbel voor de Israëlitische Jeugd beoordeeld, zeker niet geheel naar den zin des Schrijvers, die zich, in eenen bijzonderen brief aan de Redactie van dit Tijdschrift, beroepen heeft op de gunstige oordeelvelling in een paar andere Maandwerken, doch onze aanmerkingen niet anders, dan met een paar tiraden, bestreden. Die aanmerkingen betroffen alleen sommige bijzonderheden, waarom wij er dan voor het publiek ook maar geen water over troebel maken zullen, ons vergenoegende met bij de aankondiging dezer vervolg-stukjes dit nuttige werk, hetwelk wij uit den bedoelden brief des Schrijvers met genoegen vernemen, dat op de meeste godsdienstige Israëlitische scholen gebruikt wordt, aan onze landgenooten van die geloofsbelijdenis bijzonder aan te bevelen.




Over Menschenpokken, Varicellen, Varioloiden, Inoculatie, Vaccinatie en Hervaccinatie, door Dr. Krugelstein, gewijzigd en vermeerderd door S.P. Scheltema, Iste Stads Doctor te Arnhem.

(Vervolg en slot van bl. 714 des vorigen jaars.)

Dat de Schrijver, of liever Dr. scheltema, (want deze is het, blijkens de voorrede, voornamelijk, die na bl. 22 het woord voert) geen onbepaald voorstander van de hervaccinatie is, blijkt uit het vorenstaande genoegzaam. Aan het einde van zijn stukje uit zich Dr. scheltema hierover in bepaalde termen en stelt zich eenigzins in oppositie tegen Dr. sas (bl. 34): ‘Als Dr. sas eindigt met de woor-
{==11==} {>>pagina-aanduiding<<}
den “l'expérience et la raison font une loi de préscrire la révaccination et de s'attacher à la propager avec le même zèle que la vaccine,” dan ontkennen wij de noodzakelijkheid van dat voorschrijven: 1o. Omdat de varioloïde eene ligte ziekte is [altijd?]; 2o. Omdat de hervaccinatie nadeelig kan zijn [!]; 3o. Omdat men dikwijls onnoodige moeite en kosten maakt [!]; 4o. Omdat de meesten toch geheel vrij blijven. Maar wij raden ze aan als voorzigtigheidsmaatregel: 1o. Wanneer de omstandigheden dezelve noodzakelijk schijnen te maken; 2o. Wanneer men dezelve doet met inachtneming van al de punten, die goede vaccinatie waarborgen; 3o. Wanneer de kinderen een kwaadsappig, ongezond gestel hebben; 4o. Wanneer er epidemie bestaat van kwaadaardige pokken.’ Daar de vier eerste punten onmiddellijk tegen Dr. sas gerigt zijn, verwijzen wij onze lezers naar de bondige wederlegging derzelve in het tweede werkje van dien Schrijver (Het levenslang beveiligend vermogen der vaccine ontkend en de revaccinatie noodzakelijk geoordeeld en aangeprezen, Leyden 1845, bl. 32-34, verg. bl. 42-44), waaruit dan ook tevens blijken zal, dat, mogen ook al de varioloïden dikwerf, ja meestal ligt verloopen, er
toch nog altoos zoovele zware gevallen overblijven, dat het nog wel der moeite waardig is, zich door eene hervaccinatie tegen dezelve te vrijwaren. De indicatiën, welke Dr. scheltema voor de gevallen, waarin de hervaccinatie gedaan moet worden, geeft, zijn te onbepaald, dan dat zij in de wetenschap eenig gezag kunnen hebben. Rec. is het in alle opzigten eens met Dr. sas, dat men ten opzigte der vaccine de ondervinding is vooruitgeloopen, dat men meer van haar beloofd, meer van haar verwacht en geëischt heeft, dan zij vermogt te geven, dan zelfs in sommige gevallen de ware pokken, waarvan zij waarschijnlijk slechts een analogon is, kunnen verschaffen. Niet door halstarrig vol te willen houden, dat de vaccine levenslang behoedt, zullen de geneeskundigen hare waarde bij den leek handhaven, want aan die levenslange voorbehoeding gelooft de leek niet meer; maar door er voor uit te komen, dat zij dit vermogen slechts tijdelijk bezit, en dat na verloop van jaren, althans voor den gewijzigden vorm der pokken, de deur weder openstaat.

{==12==} {>>pagina-aanduiding<<}
Ook dit is reeds eene groote aanwinst, door de vaccine verkregen, groot genoeg, om haar eene der heilrijkste ontdekkingen te blijven noemen; dit voordeel wordt nog grooter, daar wij in de hervaccinatie een middel bezitten, om ook deze op nieuw opgewekte vatbaarheid tegen te gaan. Het geschikte tijdpunt voor die hervaccinatie te bepalen, is niet gemakkelijk; wij gelooven wel, dat het achttiende jaar - hetwelk Dr. zimmermann (l.l. bl. 107) als het meest geschikte aanneemt, misschien vroeg genoeg is, wanneer men bij de eerste vaccinatie den, reeds door bryce voorgestelden, voorzorgmaatregel neemt, welken deze geneesheer onder den naam van gewijzigde ‘Schottische Impftechnik’ beschrijft (l.l. bl. 69); maar zoolang deze methode nog niet zoo algemeen is ingevoerd, gelooven wij, dat men het veiligst zal doen, om met Dr. sas (a.w. bl. 36) niet één, maar twee tijdperken voor de hervaccinatie aan te nemen, namelijk tusschen het 8ste en 10de, en tusschen het 18de en 20ste jaar (*); met dien verstande, dat men, bij het niet vatten eener zoodanige hervaccinatie, de kunstbewerking bij het ontstaan eener epidemie andermaal beproeven moet.
Wij zouden hiermede onze aankondiging van de door Dr. scheltema vertaalde en vermeerderde verhandeling van Dr. krugelstein kunnen besluiten, ware het niet, dat wij nog een woord over den vorm moesten spreken. De Schrijver volgt niet naauwkeurig de orde, waarin wij zijne beschouwingen hebben ontleed, maar eene zeer vrije, wij zouden zeggen, onordelijke wijze van behandeling, welke doet vermoeden, dat het opstel slechts vlugtig is ter neder geschreven, te vlugtig naar gelange van het gewigt der zaak. Behalve de door ons vermelde punten, worden er nog vele andere aangeroerd. Zoo bijv. vinden wij van bl. 8-19 eene wederlegging van het gevoelen van schönlein omtrent varioloïden en varicellen, welk gedeelte,

{==13==} {>>pagina-aanduiding<<}
onzes inziens, wel het grondigste der geheele verhandeling is, en vele punten behelst, waarin wij het gevoelen van den Schrijver deelen. De stelling van den Schrijver, dat varioleïden eene wijziging zijn van vatbaarheid voor poksmetstof, welke in het ligchaam door de vaccinatie heeft plaats gegrepen, komt ons een weinig te exclusief voor. Bij iedere pokken-epidemie kan men gevallen bij ongevaccineerden waarnemen, waarbij het niet verder, dan tot vorming van varioloïden komt, wanneer namelijk de vatbaarheid niet bijzonder groot is, of andere omstandigheden afleidend als 't ware voor den ziekteprikkel werken: Rec. nam hiervan eenige voorbeelden in zijne eigene praktijk waar, doch daar de verzekering van eenen anonymus weinig gezag kan hebben, verwijst hij ten overvloede naar het aangehaalde werk van zimmermann (bl. 9 en vervolgens); welke Schrijver ook zelfs varicellen voor eenen in deszelfs ontwikkeling afgebrokenen vorm van variolae schijnt te houden, eene stelling, die al vrij nabij komt aan het gevoelen van rayer, thomson, neumann en anderen, die varicellen en variolae, hoezeer beiden van elkander in verloop en verschijnselen verschillen, voor kinderen van éénen stam houden. En inderdaad, indien men de door vogel nog als varicellen beschrevenen en ook door onzen Schrijver als zoodanig aangenomenen pokkenvorm, waarbij eene zwarte korst gevormd wordt en likteekens nablijven (bl. 16), met de ware pokken vergelijkt, dan moet men óf met burserius (Instit. med. pract. T. II. p. 290. Ed. 1826) vragen: ‘Num hae ad variolas spurias vere spectant?’ óf men moet beide ziektevormen als slechts in graad en ontwikkeling van elkander verschillende beschouwen. - Verder geeft de Schrijver in deze verhandeling de oorzaken op, waarom,
naar zijne meening, in sommige gevallen de vaccine niet vat. Schoon wij het ook hier niet overal met hem eens zijn, gaan wij thans dit punt voorbij, daar onze beoordeeling reeds te lang geworden is en deze beschouwingen omtrent het vraagstuk van de hervaccinatie, na goed geslaagde eerste vaccinatie, van minder belang zijn. Aan het slot der brochure deelt Dr.

{==14==} {>>pagina-aanduiding<<}
scheltema nog een en ander mede, hetwelk hem onder het afdrukken onder de oogen is gekomen en hem der mededeeling waardig toescheen. Het eerste is aan eene van legendre opgestelde verhandeling ontleend en behelst de stelling, dat bij kinderen boven de vier jaren, die gedurende de aansteking met pokkengif worden gevaccineerd, slechts varioloïden, dat is: variolae modificatae, voor den dag komen. Rec. nam zulks zelf een paar malen in zijne praktijk waar, maar durft uit die enkele waarnemingen niet veel afleiden, omdat hij ook in andere gevallen zonder bijkomende vaccinatie, en dan waarschijnlijk door eenen te geringen graad van vatbaarheid, door besmetting met variolae varioloïden zag ontstaan. Hij durft zulks te minder, daar anderen, zooals bijv. Dr. gobee (Klinische Bijdragen, bl. 34-36), op hunne waarnemingen steunende, het juist voor gevaarlijk achten, de vaccinatie te bewerkstelligen bij personen, die aan de besmetting met variolae zijn blootgesteld; een gevoelen, hetwelk waarschijnlijk ook te eenzijdig is, maar ten bewijze kan strekken, dat men niet te overijld uit enkele waarnemingen een algemeen besluit moet trekken. Ook hier verwijst hij naar het meermalen vermelde werk van zimmermann (bl. 52 en vervolgens), welke Schrijver het gevoelen van legendre omtrent dit punt niet deelt. Het tweede bijvoegsel is eene soort van kritiek van het oordeel, hetwelk de Academie des Sciences over vaccine en hervaccinatie heeft gegeven, welke evenwel vrij oppervlakkig en toch zeer uit de hoogte (*) is. Ten slotte

{==15==} {>>pagina-aanduiding<<}
deelt ons de heer scheltema het geval mede van iemand, die na behoorlijk op zijn eerste jaar gevaccineerd te zijn geweest, op zijn veertiende confluente pokken kreeg; dit geval moet strekken ten bewijze, dat kwaadsappige menschen, ook zelfs na de vaccinatie, nog vatbaar zijn voor echte pokken. Zonderling echter is het, dat ons nergens gezegd wordt, dat die persoon kwaadsappig is, noch ook welke kenteekenen daarvan bestonden. Wij gelooven echter den Schrijver op zijn woord, te meer, daar hij den naam van den persoon noemt, maar halen deze plaats slechts aan ten bewijze, hoe vlugtig en oppervlakkig dit geheele stukje geschreven is. Het is dan ook vooral deze vlugtigheid en oppervlakkigheid, het is de flaauwheid der argumenten, welke ons over deze verhandeling van Dr. krugelstein en Dr. scheltema een minder gunstig oordeel hebben doen vellen. Schoon wij tot hiertoe in vele punten, en met name op het stuk van hervaccinatie, de opinie der beide Schrijvers niet deelen, zijn wij echter bereid, de onze op te geven, mits men ons betere gronden tegenstelle, dan in de beoordeelde verhandeling, overtuigd, dat het in de wetenschap alleenlijk moet te doen zijn, om de waarheid te zoeken.





De Sterrenhemel verklaard door F. Kaiser, Hoogleeraar te Leiden. Te Amsterdam, bij C.G. Sulpke. 1844. In gr. 8vo. XIV, 354 bl. f 3-60.

Het Uitspansel en deszelfs Werelden, door den Hoogleeraar J.J. van Littrow, Directeur van het K.K. Observato-
{==16==} {>>pagina-aanduiding<<}
rium te Weenen. Uit het Hoogduitsch vertaald door G.A. Hondeijker, Onderwijzer in de Wis- en Zeevaartkunde te Amsterdam. Te Amsterdam, bij Gebr. Diderichs. 1845. In roijaal 8vo. 679 bl. f 12-65. (Ook onder den titel: Tafereel van het Heelal. Onderhoudende Beschrijving van het Uitspansel en den Aardbol. Iste Deel.)

Wij verheugen er ons telkens over, wanneer het zeldzame verschijnsel plaats heeft, dat een onzer vaderlandsche geleerden eens een werk van degelijken en belangrijken inhoud in het licht zendt, dat den tegenwoordigen stand eener nuttige wetenschap naar algemeene vatbaarheid en behoefte onder de oogen van het niet geleerde, maar beschaafde publiek brengt, waardoor men dus iets meer en beters ontvangt, dan in de tallooze onbeduidende romans en vlugschriften, waarin een groot gedeelte van het uitkomende bestaat. Evenzeer verblijden wij er ons over, wanneer de zucht tot vertalen van hetgeen buiten ons vaderland het licht ziet, zich van den stapel niets beteekenende, voor geest en hart geheel dorre hersenvruchten, ook eens rigt op een werk van deugdelijken stempel, vooral wanneer de algemeene bijval van het beschaafd Europa zulk een werk reeds als klassiek heeft toegejuicht. Dit is het geval met de Wunder des Himmels van Prof. von littrow, een werk, dat de algemeene bekendwording bij onze landgenooten volkomen waardig is, die het door de voor ons liggende overzetting zal te beurt vallen. En het eerste is het geval met het geschrift van Prof. kaiser te Leiden, een man, die als verdienstelijk sterrekundige, vooral door zijne berekeningen der komeet van halley, bekend geworden, en die door het bezorgen der vertaling van littrow's voortreffelijke populaire monographie over de kometen getoond heeft, de resultaten der wetenschap onder de oogen van het publiek te willen brengen, gelijk hij daarop in eene Redevoering over de Sterrekunde, het waardigste voorwerp eener algemeene beoefening ('s Hage 1836) en een paar opstellen in den Gids had aangedrongen.
Van deze beide werken moeten wij verslag geven, en kunnen dat geschiktelijk in dezelfde beoordeelende aankondiging doen. Van littrow's eerste afdeeling gaven wij reeds vroeger eene aankondiging, en meer kon het niet zijn, omdat wij toen nog slechts een gedeelte voor ons hadden, en toen

{==17==} {>>pagina-aanduiding<<}
ook vooral wilden nagaan, in hoeverre men wèl gedaan had, bij eenen nieuwen druk van sommer's Tafereel van het Heelal, dit werk van den Weener Hoogleeraar voor dat van zijnen ambtgenoot te Praag in de plaats te stellen. Thans van beiden meer opzettelijk verslag gevende, beginnen wij met het werk van den Leidschen Hoogleeraar, niet alleen omdat het oorspronkelijk is, maar vooral omdat het minder kundigheden onderstelt en slechts de hoofdtrekken bevat van hetgeen in het andere breedvoeriger en naar den aard des werks meer wetenschappelijk wordt ontwikkeld.
Prof. kaiser was reeds lang aangezocht, om een leerboek der populaire sterrekunde in het licht te geven. Doch hij wederstond die aanzoeken, totdat hij er iets mede kon voorkomen, dat hem schadelijk toescheen. Te weten, de Hoogleeraar had voor eenige jaren eenen verbeterden herdruk bezorgd van bleibtreu's Beschrijving van den Sterrenhemel. Daarvan was een nieuwe druk noodig. Intusschen oordeelde kaiser dien ongeraden om den aard van dat werkje zelf. Het was bestemd om onkundige lezers de sterrebeelden van elkander te leeren onderscheiden, en hun de namen van eenige sterren in te prenten. ‘Werkelijk,’ schrijft de Hoogleeraar, ‘was het daartoe, maar ook tot niets anders, geschikt, en het was daardoor een hulpmiddel om onder ons die oppervlakkige veelweterij, dat ijdele nabootsen van klanken, wier beteekenis men niet kent, aan te kweeken, waarover zoo dikwijls met afgrijzen gesproken is.’ Dit is nu wel wat sterk uitgedrukt, en de Hoogleeraar spreekt te laag van de aanmerkelijke verbeteringen en bijvoegselen, waardoor hij de tweede uitgave veel bruikbaarder gemaakt heeft. Doch in het oordeel over bleibtreu's boekje voor den tegenwoordigen tijd heeft hij volkomen gelijk. Ref. heeft meermalen menschen ontmoet, die zich verbeeldden, nog al iets van de sterrekunde te weten, omdat zij de namen der sterrebeelden op hun duimpje kenden, en die ook zonder fout aan den hemel wisten aan te wijzen. Dat was niet altijd hoogmoedige inbeelding, maar de wezentlijke meening, dat dit, zoo niet eeniglijk, dan toch voornamelijk den sterrekundige uitmaakt; maar dan zou Ref. in zijne vroege jeugd een voortreffelijk osteoloog hebben moeten zijn, want een oom, een geneesheer, bij wien hij eenigen tijd zijner kindschheid doorbragt, had hem op de kennis der beenderen van het menschelijke ligchaam zoodanig afgerigt, dat hij zonder missen,
des ge-
{==18==} {>>pagina-aanduiding<<}
vraagd, een os sacrum of os pubis of welke ook, aanbrengen kon. Hij zelf heeft als spel een zijner kinderen even zoo afgerigt op de botanische namen der meeste bloemen en gewassen in den tuin; dat kind noemde prompt de radijs Raphanus sativus; het was eene bloote aardigheid, van welke Ref. later berouw had, toen hem de vrees bekroop, dat het de bron van eenige ostentatie zou worden, doch gelukkig waren de vreemde namen spoedig vergeten bij het jongske, dat evenzeer een Botanicus was, als hij, die bleibtreu's boekje in het hoofd heeft, een Astronoom. Het maakt ook de populaire sterrekunde niet eens uit. Deze bedoelt, den mensch, die niet door wiskundige hulpmiddelen den loop der hemelligchamen begeert te kunnen bepalen, gezonde denkbeelden te geven van den bouw des planetenstelsels, van de krachten, die de hemelligchamen hunne banen doen doorloopen, en nog meer, zoo als bij het aanstippen van den inhoud des boeks zoo aanstonds blijken zal. Vooraf vergunne ons echter de Hoogleeraar ééne aanmerking. Zij is die, dat het boekje van bleibtreu, hoe onvolledig en onbruikbaar ook als handleiding tot de populaire sterrekunde, echter in zijn' tijd veel nut gedaan heeft. Il faut juger d'après la date. Toen het eerst in het licht verscheen, voor twintig jaren, hadden wij weinige of geene geschriften, waarin de beginselen der niet-wiskundige sterrekunde op de toenmalige hoogte der wetenschap voor het publiek waren opengelegd. De werken en werkjes van derham, fontenelle, nieuwentijt (het hoofdstuk: van den sigtbaren hemel) en anderen waren verouderd; sommigen minder bekend; enkelen in andere werken verspreid; weinigen in algemeen gebruik, want de liefhebberij voor deze wetenschap sluimerde.
De poëzij was veel meer aan de orde van den dag. Nu maakte het boekje van bleibtreu, in het Nederduitsch verschijnende met den beroemden naam van moll, velen opmerkzaam; het bevredigde wel de weetgierigheid niet, maar deed meer, het wekte die op, en Ref. heeft vele redenen, om het daarvoor te houden, dat het boekje, met al zijne gebreken, eene der oorzaken is geweest, waarom in latere, vooral in de laatste jaren, de schriften van gleuns, quetelet, sommer, herschel en anderen eene gunstige ontvangst bij onze landgenooten hebben gevonden, terwijl iets vroeger eene poging van Ref., om naar aanleiding van eenen door Prof. moll in het voorberigt voor bleibtreu gegeven

{==19==} {>>pagina-aanduiding<<}
wenk, de Briefe, of volgens eene latere omwerking de Vorlesungen über die Astronomie van brandes te vertalen, schipbreuk leed op vrees, dat een boek van dien aard geen debiet zou hebben. Dat men tegenwoordig daarvoor minder vrees koestert, bewijst onder anderen dit boek, waaraan reeds verscheidene soortgelijken zijn voorafgegaan; en de kostbare onderneming, om von littrow's Wunder des Himmels als een eerste Deel der nieuwe uitgave van sommer's Tafereel van het Heelal te vertalen, bewijst het misschien nog meer. En dat zien wij met genoegen, want wij kennen geene wetenschap, die, ook wanneer men haar slechts in de beginselen beoefent, nuttiger en aangenamer tevens is. ‘De sterrekunde is of wordt thans, als middel ter vorming, op de hoogere burgerscholen en de gymnasiën in Duitschland ingevoerd, en dit is ook het geval bij eenige van onze gymnasiën en instituten. Ik wil niet ontveinzen, dat ik de algemeene navolging van dat voorbeeld door mijn werk heb willen bevorderen.’ En dat hopen wij van ganscher harte, want wij zijn overtuigd, dat geen mensch van beschaving zoo diep onkundig mag zijn, als men het bij velen bespeurt, in de orde der hemelligchamen, en de oorzaken van verschijnselen, die wij, of dagelijks, of van tijd tot tijd, waarnemen. Men schijnt die onkunde ook zeer natuurlijk te vinden, ten minste, iemand van opvoeding en beschaving zou niet wagen, zijne onkunde in de allereerste gronden van geschiedenis, aardrijkskunde enz. zoo onverholen te bekennen, als men het in deze wetenschap doet. En wat is zij toch schooner, nuttiger, hartverheffender, zedelijker, en daardoor meer tot eene waarlijk beschaafde opvoeding behoorende, dan b.v. de zedelooze verhalen der intrigues van nooit bestaan hebbende Heidensche Goden en
Godinnen. Om naar ons vermogen iets mede te werken tot dat oogmerk van den Schrijver, willen wij den rijken en voortreffelijken inhoud van de beide, aan het hoofd dezer beoordeeling genoemde boeken een weinig nader doen kennen, en er eenige opmerkingen over in het midden brengen. Ditmaal moge dan de Redactie eens over hare beperkte ruimte en onze breedvoerigheid klagen. Wij zullen ons in de laatste niet toegeven, en alzoo de eerste in het oog houden.
De Hoogleeraar dan konde eenen herdruk van bleibtreu niet anders verhoeden, dan door de belofte van zelf iets anders te zullen geven. Van zijn eerste voornemen, om dat in

{==20==} {>>pagina-aanduiding<<}
één beknopt boekske te doen, moest hij al spoedig afzien, zou hij niet, en dat moest juist voorgekomen worden, tot oppervlakkigheid vervallen. Daarom splitste hij zijnen arbeid in twee gedeelten, waarvan het eerste nu het licht ziet, en het tweede, dat eene Beschrijving van den Sterrenhemel zal behelzen, later het licht zal zien. ‘Het laatste zal den lezeren de hulpmiddelen verschaffen, om zich met den hemel gemeenzaam te maken. Het zal eene beschrijving bevatten van de hulpmiddelen, door welke in het algemeen de stand der hemellichten uitgedrukt wordt, en alzoo van de cirkels, die men zich aan den hemel voorstelt, van de verschillende wijzen om den tijd te tellen, enz. Voor de kennis der sterrebeelden en het opsporen van merkwaardige voorwerpen des hemels zal zij een groot en met zorg bewerkt hemelplein bevatten, dat zich, met eenen beweegbaren horizon toegerust, als een hemelglobe zal laten gebruiken. Bovendien zullen aan haar worden toegevoegd naauwkeurige afbeeldingen van de merkwaardigste hemellichten, zoo als zij zich door eenen zeer goeden kijker vertoonen.’
De tegenwoordige verklaring van den Sterrenhemel is verdeeld in twee hoofdafdeelingen, van welke de eerste handelt over de aarde en het planetenstelsel, de andere over de hoogere streken des hemels. De eerste begint met de grootte en gedaante der aarde, met aanwijzing, door welke hulpmiddelen men die heeft gevonden, Dat slechts een enkel woord over bergen en zeeën (als ongelijkheden van de aardoppervlakte) en over den dampkring voorkomt, spreekt van zelf. Bij de aswenteling der aarde wordt aangewezen, hoe men die uit de proeven met den slinger afleidt, hetwelk weder aanleiding geeft om te spreken over de massa en digtheid der aarde. Als bewijzen voor de jaarlijksche omwenteling van onzen bol om de zon, beroept zich de Hoogleeraar in de eerste plaats op de noodzakelijkheid, dat een ligchaam zich in de ruimte moet voortbewegen ten gevolge van eenen schok, die aan hetzelve eene rondwentelende beweging geeft. Wij weten wel, dat de hoogere mechanica zulks leert, maar wij gelooven niet, dat de lezers, die op de hoogte van kennis zijn, die deze handleiding onderstelt, deze waarheid uit overtuiging zullen kunnen toestemmen, voor welke het bewijs, waarvoor zij ook niet vatbaar zouden zijn, natuurlijk achterblijft. Een ander bewijs, het sterkste voor die het doorziet (ofschoon dezulken er geen bewijs voor noodig heb-
{==21==} {>>pagina-aanduiding<<}
ben), ontleend uit de aberratie van het licht, wordt meer ontwikkeld, en daardoor duidelijker gemaakt. De oorzaak van afwisseling der jaargetijden komt natuurlijk hier ook ter sprake. Noch hier, noch ergens elders in het boek bedient zich de Schrijver van eenige figuur. Van deze en andere omstandigheden zegt hij in de voorrede, dat, zoo ze hem als misdaden moeten toegerekend worden, zijne schuld nog hierdoor zeer verzwaard wordt, dat zij alle met voorbedachten rade hebben plaats gehad. Van schuld is hier nu juist de rede niet, maar Ref.
gelooft voor zich zelven, dat de Hoogleeraar zich omtrent het een en ander minstens even duidelijk, minder omslagtig en als aanleiding tot nader mondeling onderrigt geschikter zou hebben uitgedrukt, wanneer hij zich het weglaten van alle figuren niet als algemeenen regel had voorgeschreven. Na het noodige over de aarde en hare bewegingen gezegd te hebben, gaat de Schrijver over tot de planeten, over welker schijnbare en ware beweging eerst in het algemeen wordt gehandeld, en de wetten van kepler worden opgegeven en ontwikkeld. Kort, zeer kort, en veel korter, dan wij het hadden gewenscht, en om het belang der zaak, en omdat zij nog zoo weinig in populaire astronomiën is behandeld, en omdat het juist in dit onderwerp is, dat de niet met de hoogere wiskunde bekende eenig duidelijker denkbeeld behoeft van de nasporingen der nieuwe analysis, - zijn de storingen (perturbatiën) der planeten behandeld. De zinsnede: ‘De loopbanen der planeten zelve ondergaan allerlei veranderingen in grootte, gedaante en ligging, en de storingen, die de planeten op elkander uitoefenen, zijn even veranderlijk als hare standplaatsen; maar hoe ingewikkeld zij wezen mogen, zijn zij toch met eene verwonderlijke juistheid bekend, en geheel en al uit de algemeene aantrekkingskracht afgeleid’ - hadden wij gaarne in eenige bijzonderheden uitgebreid gezien, vooral ook in die bijzonderheden, welke eerst het voldoende van de theorie der algemeene zwaarte tot verklaring van alle verschijnselen aan den hemel schenen tegen te spreken, om het later te meer te bevestigen. Veel breedvoeriger is, naar den aanleg van zijn werk, daaromtrent von littrow, waarom wij, ook wegens het minder algemeen bekende en toch zoo belangrijke, willen opgeven, wat deze er hoofdzakelijk
van zegt. Hij begint (Afd. III. Hoofdst. 5) met op te merken, hoe moeijelijk het zij, voor een gegeven tijdstip de ware plaats

{==22==} {>>pagina-aanduiding<<}
te bepalen, die door eene planeet ten gevolge van de storende werking der overigen wordt ingenomen, te meer, daar deze werkingen met ieder oogenblik veranderen, en de kromme lijnen, die de ware doorloopene baan voorstellen, zoo hoogst ingewikkeld zijn. En niettemin, zegt von littrow, heeft men het vraagstuk beproefd, en is niet ongelukkig geweest. Dat bewijst iedere almanak, waarin b.v. de zon- en maan-eklipsen tot op eene seconde juist zijn opgegeven, enz. Er zijn evenwel eenige middelen, door welke de berekening van deze storingen gemakkelijker, of liever minder moeijelijk wordt gemaakt. Onder deze wordt eerst genoemd de groote verwijdering der planeten van de aarde. Hetgeen men naauwkeurige bepaling noemt en noemen kan, zou blijken, slechts eene zeer onnaauwkeurige te zijn, indien men op de plaats zelve met den maatstok in de hand eene nameting doen kon. ‘De sterrekundigen kunnen de plaats eener planeet aan het uitspansel eeuwen vooruit, tot op de dikte van een haar, met juistheid bepalen. Dit schijnt, en is ook inderdaad, eene groote en bewonderens waardige naauwkeurigheid, doch hoeveel zou deze dikte van een menschenhaar, wanneer dit zóó voor het gezigt wordt gehouden, dat hetzelve het duidelijkste gezien wordt, wel aan het uitspansel bedekken? - Het fijnste haar is ten minste 10 seconden. En een hoeveelste gedeelte bedragen deze tien seconden b.v. dan wel van de baan van Uranus? - Ten minste achttien duizend mijlen, of meer dan tienmaal de lengte der middellijn van onzen geheelen aardbol. Bij onze naaste vaste ster, indien die namelijk vier billioen mijlen van ons verwijderd is (*), zouden deze tien seconden ten volle tweehonderd millioen mijlen bedragen. Zoodanige lengte-uitgestrektheden noemen de sterrekundigen echter, en wel met het
volste regt, eene kleinigheid; want een misslag van 10 seconden op den geheelen omtrek van eenen cirkel bedraagt toch eerst het 129600ste gedeelte van het geheel. Hoeveel voorwerpen [eene juiste opmerking!] of zaken, zelfs onder de zoodanige, die ons hier beneden het naaste omgeven, zouden er wel gevonden worden, waarvan wij met de juiste grootte van den omvang of de

{==23==} {>>pagina-aanduiding<<}
middellijn tot op het honderdduizendste gedeelte na bekend zijn? Niettemin blijft het waar, dat deze grootheden, op zich zelven beschouwd, zeer aanzienlijk zijn, hoe gering zij ons ook op die ontzaggelijke afstanden mogen schijnen. En juist mogen wij het als een geluk beschouwen, dat die grootheden ons dusdanig voorkomen; want zoo wij dit door elkander woelen van ontelbare hemelligchamen, als ware het in een vele millioenen malen verkleind model, digt voor ons gezigt hadden, en iedere geringe afwijking in die zoo hoogst zonderling dooreenloopende bewegingen met onze sterkst werkende mikroskopen nog konden vergroot zien, dan zou het naar alle waarschijnlijkheid niemand onzer immer in de gedachten komen, om de wetten na te sporen, waardoor al die verschijnselen geregeerd worden.’ Ten tweede wordt de berekening der perturbatiën gemakkelijker gemaakt door de aanzienlijke massa der zon met betrekking tot die der planeten, waardoor veroorzaakt wordt, dat de afwijkingen ten gevolge der laatste (omdat de kracht van aantrekking werkt in verhouding van het product van massa en vierkantsafstand) betrekkelijk slechts gering zijn. Ten derde zijn deze storingen wegens de wel elliptische, maar toch van den cirkelvorm niet ver afwijkende banen der planeten veel geringer, dan zij in langwerpiger ellipsen zouden zijn. (Hier vonden wij eene kleine onjuistheid. Von littrow zegt (§ 72): ‘Wanneer b.v. de baan van Jupiter eene uitmiddelpuntigheid had, die gelijk was aan de helft der groote as;’ maar daar de excentriciteit gelijk is aan den afstand van een der brandpunten tot het middelpunt der ellips, zoo volgt, dat dezelve nooit de lengte van de helft der groote as zelve kan bereiken. Misschien is achter de woorden
groote as uitgevallen: der aardbaan.) Ook behoort hiertoe de geringe helling van bijna alle planetenbanen op de ecliptica, en de hoogst opmerkelijke omstandigheid, dat die planeten, welke daarvan het meeste afwijken, ook de minste verstorende werking uitoefenen, Mercurius wegens zijne nabijheid aan de zon, de vier nieuwen wegens hunne geringe massa's. Ten vierde maakt de groote afstand der planeten onderling, dat de grootst verstorende werking nog altijd gering is, zoodat in eene benaderende uitdrukking derzelve (en geene andere kan de wiskunde tot hiertoe geven) de termen der oneindige reeksen al spoedig klein en alzoo verwaarloosd kunnen worden, waarbij eindelijk nog komt, dat men de per-
{==24==} {>>pagina-aanduiding<<}
turbatiën niet alle op eenmaal behoeft te berekenen (en dit is ook boven de krachten der analysis) maar het eerst elke afzonderlijk kan doen, en daarna optellen of aftrekken. Door dit een en ander heeft deze zoo ingewikkelde berekening eenen graad van juistheid bekomen, die slechts weinig meer te wenschen overlaat. Wij moeten hier nog eenige regelen inlasschen, om te meer te doen zien, dat het inzien in deze wetenschap (hetwelk daarom nog geen verstaan van dezelve behoeft te zijn) eene der aangenaamste bezigheden voor den menschelijken geest uitmaakt; ze zijn ook welsprekend genoeg, om van die zijde te behagen.
‘Zoo het nogthans den sterrekundigen, niettegenstaande alle hunne pogingen, tot heden slechts is mogen gelukken, om van deze belangrijkste opgaaf hunner wetenschap eene genaderde oplossing te geven, zou men dan niet moeten vreezen, dat deze wetenschap, die men zoo menigmaal als de koningin van alle anderen hoort prijzen, toch nog zeer onvolkomen moet zijn, en verre is van zoo volmaakt te wezen, dat zij inderdaad op dien naam aanspraak mag maken? - Het zou mogelijk kunnen zijn, dat de wiskundige ontwikkelingsleer, hoezeer deze het denkvermogen van den mensch tot dien hoogen trap van kennis heeft gevoerd, ons aardsche schepselen over het algemeen nog zeer vooringenomen heeft - het is mogelijk, dat ook zij toch nog niets anders is, dan een onvolkomen zamenstel en een hoogst onvolmaakt speeltuig, eene medelijden verwekkende kruk, waarop wij ons op onzen weg ter nasporing van de waarheid met moeite voortslepen, en op welk jammerlijk steunsel welligt een hooger wezen, dat zoodanig hulpmiddel ontberen kan, met eenen meewarigen glimlach nederziet. Dit middel echter, hoe onvolkomen hetzelve dan ook wezen moge, heeft ons toch zooverre gebragt, dat wij in staat zijn om de bewegingen der planeten met denzelfden graad van naauwkeurigheid te berekenen, dien wij met onze volmaakste werktuigen kunnen waarnemen; dit middel heeft deze berekeningen met de waarnemingen tot eenen graad doen overeenstemmen, in welken geene andere wetenschap zich verheugen kan, en ons eindelijk de oorzaken van al de verschijnselen aan het uitspansel, hoe ingewikkeld deze ook mogen zijn, en wel niet slechts die, welke in onzen tijd door ons zelven kunnen waargenomen worden, maar ook die van de langst verloopene eeuwen ontsluijerd, ja

{==25==} {>>pagina-aanduiding<<}
zelfs de toekomst voor ons ontsloten, en ons verschijnselen laten bepalen, die eerst in de volgende eeuwen zullen plaats hebben, maar welke wij thans reeds met zekerheid kunnen voorspellen, en die ons, zonder dit hulpmiddel, om zoo te zeggen, zonder dezen kijker voor het oog van ons verstand, welligt voor eeuwig zouden verborgen gebleven zijn.
Wie onzer voor het overige deze nadering tot de waarheid moge versmaden, wie waarheid, de volstrekte waarheid of juistheid zelve verlangt - in welken tak van menschelijke kennis zouden wij dit onschatbare kleinood dan toch wel bezitten? Wat toch zijn onze zoogenaamde menschelijke waarheden anders dan benaderingen - ja menigmaal zelfs zeer onvolkomene benaderingen tot een doel, dat nog door geenen sterveling is bereikt geworden. Gewoonlijk brengt men de wiskunde bij tot een bewijs, dat ons ten minste in één veld onzer kennis het doorgronden van de waarheid niet geweigerd is; maar, zonder nog van de eerste gronden te reppen, waarop toch het geheele gebouw dezer wetenschap rust, zoo zijn de middelen, waarvan de wiskunde zich bedient om hare zoogenaamde waarheden uit te vorschen - zijn de getallen zelve, waarmede wij rekenen, immers toch wel niets anders, dan slechts naderingen tot de ware getallen, met welke wij zoo gaarne zouden willen rekenen, zonder daartoe in staat te zijn? Welke getallen b.v. zijn het, die, met zich zelven vermenigvuldigd, twee of drie opleveren? - Wij weten zulks niet. Wel kunnen wij ons die getallen voorstellen, maar uitdrukken toch slechts bij benadering, nimmer dezelve volkomen juist opgeven. Onze grootste en beste logarithmentafels, dezelfde, die de sterrekundigen bij al hunne berekeningen gebruiken, en welke ook door andere rekenaars zouden gebezigd worden, zoo zij beter met hun eigen voordeel bekend waren, - deze tafelen bevatten meer dan viermaal honderd duizend getallen, onder welke naauwelijks twintig volkomen juist zijn bepaald, terwijl alle de overigen slechts benaderend, nagenoeg waar zijn, en niettemin rusten al onze herekeningen in de sterre- en aardrijkskunde op deze getallen als op den eenigen mogelijken [1. waren] grondslag.’
De storingen zelven worden in twee hoofdsoorten onderscheiden, periodieke en seculaire. De eersten hebben betrekking op de plaats der gestoorde ligchamen, de laatste op de veranderde elementen der banen. Zij hebben de opgegevene

{==26==} {>>pagina-aanduiding<<}
namen bekomen, omdat uit den aard der zaak de eersten over kortere tijdruimten loopen, en de laatsten eerst na eeuwen bemerkbaar worden. Bij de periodieke worden eerst behandeld de storingen, die de maan ondergaat, de zoogenoemde evectie, variatie, jaarlijksche vereffening van den maansweg, enz. Van de storingen der planeten onderling sprekende, noemt von littrow eerst die tusschen Jupiter en Saturnus, ten gevolge waarvan de eene eene versnelling, en de andere eene vertraging ondergaat en omgekeerd, waarvan de periode 930 jaren is, en waarvan de oorzaak aangewezen wordt te bestaan in de onderlinge bijna-meetbaarheid der omloopstijden van deze twee planeten, die nagenoeg zijn = 5:2. (In dit overigens zeer naauwkeurige werk hebben wij te vergeefs iets gezocht over de onderlinge onmeetbaarheid der planetenbanen, als middel tot de stabiliteit van het stelsel). Merkwaardig is de opmerking, dat de sterrekundige tafels der Hindo's, waaraan door hen (en ook met het oogmerk om de geloofwaardigheid der Bijbelsche Geschiedenis te bestrijden, door verscheidene Europeaansche geleerden) een buitensporige ouderdom wordt toegekend, gemaakt zijn toen de beweging van Saturnus het traagste, en die van Jupiter het snelste was, en alzoo niet ouder zijn dan van de 16de eeuw onzer jaartelling. Later (Hoofdst. 8, § 105) worden echter dergelijke beweringen nopens den dierenriem van Denderah en andere voorwerpen blootelijk opgegeven, zonder dat iets van hetgeen tegen de daaruit gemaakte gevolgtrekkingen is ingebragt, tevens vermeld wordt. Doch dit in het voorbijgaan.
Ook bij de honderdjarige storingen komen die der maan eerst in aanmerking, gelijk de beweging van de lijn der knoopen, van die der apsiden, welke eerst de theorie der algemeene zwaarte scheen omver te werpen, maar haar bij nader onderzoek schitterend bevestigde; de versnelling van de middelbare beweging der maan, enz. Wij kunnen bij den rijken inhoud de zaken slechts aanduiden. De honderdjarige storingen der planeten bestaan in vereffening van de knoopen en hellingen der banen, waarmede voor de aarde zamenhangt eene verandering in den duur van het tropische jaar, dat tegenwoordig is 365 d. 5 u. 48′, 50,83″, maar gedurende eene periode van 10640 jaren tusschen de 5 u., 49′, 24,83″ en 5 u., 48′, 8,83″ slingert, alzoo met een verschil van 1′ 16″, of gemiddeld 0,076″ in eene eeuw. Een treffend be-
{==27==} {>>pagina-aanduiding<<}
wijs van de naauwkeurigheid, waartoe de analysis dergelijke, zelfs sedert het gebruik van fijne werktuigen niet merkbare verschillen kan aanwijzen en er reden van geven. Eene andere seculaire vereffening is die van de lijn der apsiden en de excentriciteit der banen, waar ook door het zeer kleine der getallen de fijne naauwkeurigheid wordt aangewezen; ook wordt opgemerkt, dat deze honderdjarige storingen in latere eeuwen, met de waarnemingen vergeleken, een middel zullen aan de hand geven, om de massa's der planeten met grootere juistheid te bepalen, hetwelk, voegen wij er bij, ook het eenige middel is, om ons belangrijke vorderingen te doen maken in het bepalen van die gedeelten van de loopbanen der kometen, welke binnen den omvang van het zonnestelsel zijn. Wij kunnen dit alles, evenmin als de gevolgen dezer perturbatiën, hier niet uiteenzetten. Eene kleine fout leest men § 95, waar van de
storingen der groote assen van de planeetbanen gesproken wordt, welke assen (er wordt van derzelver lengte gesproken) echter aan geene storingen onderworpen, maar voor elke planeet onveranderlijk zijn.

(Het vervolg en slot hierna.)





Eerste Grondbeginselen der Natuurkunde, strekkende tot Leesboek voor alle Standen, hoofdzakelijk tot zelfonderwijs voor Jonge Lieden en tot Handleiding voor Onderwijzers; door P. van der Burg. Te Gouda, bij G.B. van Goor. In kl. 8vo. met tusschen den tekst geplaatste Houtsneefiguren. Iste en IIde Stukje, en IIIde Stukje 1ste gedeelte, 1844-5. Te zamen 436 bl. f 2-80.

Het vroeger algemeen gelezen Natuurkundig Schoolboek van buijs beantwoordt, sedert de laatste dertig jaren, niet meer aan den toestand der wetenschap. De Maatschappij tot Nut van 't Algemeen heeft daarom dan ook het opstellen van een nieuw gelijksoortig werk door eene harer prijsvragen uitgelokt, en heeft in 1845 drie der ingekomene antwoorden met eenen gouden eerpenning beloond, om daaruit een geheel te doen opstellen, 't welk uit deze drie het beste zal opnemen. Hetzelfde verlangen, om eene populaire natuurkunde aan de Nederlandsche jeugd aan te bieden, die het gemelde werk van buijs vervangen kon, heeft ook den Uit-
{==28==} {>>pagina-aanduiding<<}
gever en den Schrijver van het voor ons liggende werkje bewogen tot de uitgave dezer eerste Grondbeginselen.
Het eerste stukje behandelt de algemeene eigenschappen der ligchamen en de beweging en het evenwigt der vaste ligchamen, het tweede de beweging en het evenwigt der drupvormige of onveerkrachtige, en der luchtvormige of veerkrachtige vloeistoffen, benevens het geluid; het derde eindelijk de warmte in de eerste tot nu toe alleen tot onze kennis gekomene afdeeling; terwijl eene tweede afdeeling van dat stukje, waarmede het geheele boek voltooid zal zijn, de overige onweegbare vloeistoffen ten onderwerp zal hebben. De zeer wel uitgevoerde houtsneefiguren hebben veel overeenkomst en zijn ten deele dezelfde met die, welke in hellmuth's Volks-Naturlehre bearbeitet von j.g. fischer gevonden worden.
Het is geene gemakkelijke taak populair te schrijven over wetenschappelijke onderwerpen. Wanneer daartoe niets meer vereischt werd dan eenen zekeren gemeenzamen toon aan te nemen en op de oppervlakte der onderwerpen te zweven, dan was het indedaad zoo moeijelijk niet. Of de Schrijver van dit werkje indedaad door hetzelve aan de behoefte van eene populaire natuurkunde voor de Nederlandsche jeugd voldaan hebbe, zouden wij, niettegenstaande het gunstig oordeel van den Hoogleeraar lobatto, die, blijkens het Voorberigt, het handschrift ‘doorliep,’ niet durven beweren. Het is althans onze wensch, dat de door de Maatschappij tot Nut van 't Algemeen uit te gevene Natuurkunde aan die behoefte beter voldoen zal. Zulke populaire werken moeten liever te weinig dan te veel bevatten, en de schrijvers mogten wel steeds de woorden van lessing tot motto nemen, welke door onzen tollens aldus vertaald zijn:

	Aan den Lezer.
Verdien ik uw erkent'nis niet 
Voor al hetgeen ik u liet lezen, 
Zoo moogt ge mij erkent'lijk wezen 
Voor 't geen ik u niet lezen liet. 

Bij den Schrijver dezer Grondbeginselen ziet men daarentegen een najagen, om toch zoo veel mogelijk alles, al is het dan ook kort en onvolledig, te zeggen; hij is als bevreesd om iets te vergeten, maar minder bekommerd, of 't geen hij zegt duidelijk genoeg ontvouwd, op de regte plaats aange-
{==29==} {>>pagina-aanduiding<<}
bragt en met het vroeger gezegde behoorlijk verbonden is. Daarbij kan de lezer niet altijd oplettend blijven, en, of nu dit gebrek te verhelpen is, met hem gedurig op te wekken ‘om opmerkzaam te zijn,’ bl. 27; ‘aandachtig te luisteren,’ bl. 45, (de meester wordt steeds sprekende ingevoerd), ‘met ingespannen aandacht te luisteren,’ bl. 65; ‘zijne gedachten uitsluitend te bepalen,’ bl. 73, en wat dies meer zij, betwijfelen wij ten hoogste. Boeit de aandacht van uwen hoorder of lezer, sprekers of schrijvers! maar zegt hem niet telkens dat hij aandachtig wezen moet; 't is anders als of gij er zelve aan twijfeldet. - Daarbij wil ons dat steeds terugkeerende ‘nu ligt dat of dit aan de beurt’ volstrekt niet bevallen. De uitdrukking is, ja, wel plat, maar is zij daarom populair? en de lezer moet niet weten dat dit of dat ‘aan de beurt ligt,’ het een moet uit het andere voortvloeijen, en hij moet niet gestadig herinnerd worden, dat de schrijver onderscheidene laadjes voor hem uithaalt, waarin de wetenschap als in een kabinet van rariteiten geborgen ligt.
Met dat al willen wij aan dit werkje niet alle verdiensten ontzeggen en moeten erkennen, dat het tweede en derde stukje ons beter en onderhoudender voorkwam dan het eerste. Over onderwerpen, die minder tot de eigenlijke natuurkunde behooren, maar tot Chemie, Geologie, Physiologie, zonden wij aanmerkingen moeten maken, zoo als b.v. op bl. 17, of de zweetdruppels der huid de poreusheid kunnen bewijzen, (daar het zweet door eigene klieren afgescheiden en door eigene kanalen ontlast wordt, heeft men hier geenszins met eene algemeene eigenschap der ligchamen te doen); of, op bl. 50, waar wij lezen: ‘Uit dergelijke nederploffingen verklaart men den inwendigen toestand der aarde, en hierop grondt zich ook de veronderstelling, dat de bol, dien wij bewonen, vroeger in eenen vloeibaren toestand heeft verkeerd.’ Niet daarop grondt zich deze veronderstelling, maar op de ronde afgeplatte gedaante der aarde (zie bl. 111) en op het toenemen der warmte in de diepte (zie bl. 433), waaruit wordt afgeleid, dat het binnenste onzer planeet ‘gloeijend en vloeibaar’ is (bl. 433). Het water of de waterdamp bij de uitademing uit de verbranding van waterstof te verklaren (bl. 271), is in den tegenwoordigen toestand der Chemie en Physiologie naauwelijks meer geoorloofd. Hetgeen over de voortbrenging der stem op bl. 336 gezegd wordt,

{==30==} {>>pagina-aanduiding<<}
is zeer onvolledig en onvoldoende. Doch wij willen ons daarbij thans niet ophouden. Dat een secondeslinger, op de evennachtslijn geregeld, aan de polen verkort zou moeten worden, gelijk wij op bl. 112 lezen, gelooven wij liefst eene schrijffout te zijn. Areometer, bl. 185, beteekent geen vochtweger of vochtmeter, maar eigenlijk verdunningmeter (van ἀραιὸς), en hoe men daarmede het soortelijk gewigt van ligchamen bepaalt, die ligter zijn dan water, had de Schrijver wel eenigzins duidelijker mogen zeggen, dan op bl. 186 en 187 geschiedt. Als een ligchaam, ligter dan water, met een zwaarder verbonden, onder water gewogen wordt, zal het gewigt van beide vereenigd niet meer, maar minder bedragen, dan het zwaarder alleen onder water woog. Nog moeten wij de vreemde bepaling op bl. 13, ‘buizen zijn pijpen van glas,’ en bl. 345: ‘warmte is de oorzaak, waardoor het gevoel van warmte wordt voortgebragt,’ onder de aandacht des Schrijvers brengen. Veelligt is in het laatste eene drukfout, en moet men, in plaats van het eerste woord warmte, warmtestof lezen.
De druk van dit werkje is, even als de uitvoering der houtsneêfiguren, zeer wel uitgevallen. Behalve het woord vuurwerken, bl. 105, r. 3 v.o. voor uurwerken, 't geen echter in het volgende stukje verbeterd wordt, is ons op bl. 386 voorgekomen, ‘bij het distillerende gevormde dampen’ voor: bij het distilleren de gevormde dampen’, en op bl. 377 mist men bij de aanwijzing, dat het smeltpunt van kwik, lijnolie, melk en zeewater respectieve 39o, 20o, 18o en 5o is, de vermelding dat zulks negatieve graden (onder het nulpunt) zijn.

j. van der hoeven.




Proeve eener Geschiedenis der Dichtkunst en fraaije Letteren onder de Angelsaksen, door J.P. Arend. Te Amsterdam, bij J.F. Schleijer. In gr. 8vo. 198 bl. f 1-80.

Eene eigenlijk gezegde beoordeeling van het werk, dat de heer arend hier aan het publiek heeft aangeboden, zou, al wilde Ref. dit beproeven, in een tijdschrift als het onze, geheel misplaatst zijn, en behoort enkel te huis daar, waar geleerde taalstudie opzettelijk het behandelde onderwerp uit-
{==31==} {>>pagina-aanduiding<<}
maakt. Ref. erkent ook gaarne, dat het hem aan de bekwaamheid zou ontbreken om zulk eene geleerde beoordeeling te geven, en dat hij liever wil belijden, uit dit boek veel geleerd te hebben, dan dat hij zich boven den Schrijver als meester zou willen verheffen. Hij zal zich dus vergenoegen met een kort overzigt van datgene, wat de lezer hier vindt, en met eene aansporing aan hen, die in letterkundige oefeningen belang stellen, om nader met dit belangrijke boekje kennis te maken.
Het eerste hoofdstuk, dat tot inleiding dienen moet, behaagde Ref. het minst. Het komt hem voor, dat deze inleiding voor het onderwerp veel te breed is. Daarna wordt een overzigt gegeven van de Latijnsche letterkunde in de laatste eeuwen van het oude Rome, van de oorzaken des vervals van de letterkunde onder de eerste Christenen, van de herleving der letteren onder de Oost-Gothen in Italië, van den staat der geestbeschaving in Europa na den val der Oost-Gothische heerschappij, van de letterkunde der Grieken sinds de derde eeuw tot op den val van het Grieksche rijk, van de letterkunde onder de Arabieren, eindelijk van den toestand der volksbeschaving in Brittanje, onder de Romeinen en Angelsaksen. Wanneer men de onderwerpen nagaat, waarover alzoo in deze inleiding, die 37 bladzijden groot is, wordt gehandeld, dan zal men van den eenen kant gevoelen, dat er over dit alles niet dan hoogst oppervlakkig kan worden gesproken, en zal van den anderen kant niet kunnen nalaten te vragen, waartoe de oppervlakkige behandeling van zoovele punten, in verband met het onderwerp, eigenlijk dienen zal. Het laatste gedeelte alleen is hier van belang en behoort hier te huis, het overige is overtollig en uit den aard der zaak weinig beteekenend. Met het tweede hoofdstuk vangt de eigenlijke behandeling aan. Toen de Angel-Saksen in Brittanje kwamen, stonden zij op eenen lagen trap van beschaving, zoodat sommigen zelfs twijfelen, of zij wel een geschreven alphabet bezaten. Hoedanig hunne volkspoëzij zal geweest zijn laat zich daaruit reeds opmaken. De vorm was ruw en onbeschaafd, zoo zelfs, dat het bijna onmogelijk is met zekerheid te bepalen, welke wetten en regelen zij bij hunne verzen volgden. Hooren wij het oordeel van den heer arend over het inwendige
karakter hunner dichtkunst. ‘Zij kenmerkt zich door gevoel en verbeelding, natuurlijk gewijzigd naar den minderen staat der beschaving,

{==32==} {>>pagina-aanduiding<<}
de geringere geestontwikkeling en den ongekuischten smaak des volks. Het ontbreekt hare voortbrengselen niet aan oorspronkelijkheid, doch niet zelden schijnt eene zekere armoede van denkbeelden henen door de prachtige en talrijke omschrijvingen, in welke zij gehuld zijn, en die, zonder den zin te verbeteren, dikwijls de kracht van het denkbeeld verlammen. Gevechten, veldslagen en stoute ondernemingen, maar bijzonder godsdienstige of bijbelsche onderwerpen, maken hare hoofdbestanddeelen uit, en worden nu eens in den vorm van beschrijvende dichtsoort, dan in dien van den lierzang of het treurlied voorgedragen. Het minnelied schijnen zij niet gekend te hebben, zelfs niet ééne teedere toespeling op het schoone geslacht wordt in eenig Angel-Saksisch dichtstuk gevonden.’ Met proeven en voorbeelden wordt een en ander thans door den Schrijver gestaafd. De eerste Angel-Saksische dichter, over wien hij spreekt, is caedmon, die in de zevende eeuw leefde, en die eene uitbreiding der Heilige Schrift vervaardigde, waarvan slechts gedeelten tot ons zijn gekomen. In vijf en vijftig zangen behandelde hij het Oude Verbond en de Apoeryfe boeken, in elf zangen het leven van christus. Indedaad verdienen de stukken, die ons als proeven hier worden medegedeeld, zeer onze opmerking; merkwaardig zou het zijn, om zijne stukken te vergelijken met die der Latijnsche dichters uit de vroegste Christelijke eeuwen, die soortgelijke onderwerpen hebben bezongen, en waarover men onder anderen de fraaije prijsverhandeling van ter haar moge nalezen over den invloed des Christendoms op de poëzij, welke bij de Maatschappij van fraaije Kunsten en Wetenschappen is bekroond.
Een ander geestelijke orm of ormin gaf insgelijks eene hier als minder dichterlijk beschrevene, Deensch-Saksische paraphrase der Evangeliën, waarvan de oorspronkelijke proeve, hier medegedeeld, inderdaad op zoetvloeijendheid aanspraak mag maken. De Schrijver geeft ons vervolgens stukken van andere Angel-Saksische gedichten, die tot dezelfde rubriek van bijbelsche poëzij behooren. Hij gaat daarop over tot het zededicht, waartoe eene overzetting van de Metra van boëthius door Koning alfred behoort, (die anders gevoegelijk in het volgende hoofdstuk bij de behandeling der werken van dezen grooten Koning had kunnen worden besproken), en een gedicht, het Graf getiteld. Een zegelied op de overwinning van Koning athelstan, volksliederen en leer-
{==33==} {>>pagina-aanduiding<<}
dichten worden vervolgens nagegaan, en daarna vooral ook uit den Beowulf proeven medegedeeld.
Voor een groot gedeelte is het derde hoofdstuk toegewijd aan eene beschouwing der letterkundige verdiensten van alfred den Groote. Vooraf spreekt de Schrijver over de Latijnsche Angel-Saksische dichters, de geestelijken, die het voorbeeld der overige Latijnsche dichters uit dit tijdvak volgden. Men zou kunnen vragen, of hunne vermelding wel eigenlijk bij de behandeling der Angel-Saksische letterkunde behoort. Al is het ook, dat zij door hunne geboorte tot dit volk moeten worden gerekend, hunne letterkundige werkzaamheid scheidde zich van dat volk af, en voor de Angel-Saksische taal- en letterkunde zijn zij van geen belang. Na hunne vermelding komt de Schrijver tot alfred den Groote, in wiens geschriften de volkstaal zich in hare grootste zuiverheid vertoont. Oorspronkelijke dichtstukken, met welke deze vorst zijne taal verrijkte, zijn niet meer aanwezig. Daarentegen hebben onderscheidene zijner vertalingen, of liever omwerkingen uit het Latijn, onze tijden bereikt, en hoe aanzienlijk dit getal ook zij, heeft men echter reden van te vermoeden, dat de volijverige monarch meer stukken bewerkt heeft, dan ons zijn overgebleven. Uitvoerige proeven geeft ons de Schrijver uit zijne vrije vertaling van boëthius de consolatione. Even vrij, als dit werk, heeft alfred orosius vertaald, dien hij met merkwaardige bijvoegselen heeft verrijkt, en beda, wiens Engelsche kerkgeschiedenis insgelijks aldus door hem werd behandeld.
Met eene korte aanstipping van nog eenige stukken, die van de Angel-Saksische letterkunde zijn overgebleven en een woord van algemeene beschouwing over de taal zelve eindigt dit boek.
Uit deze opgave blijkt genoegzaam, wat hier te vinden is. Wij zijn den Heere arend dank verschuldigd voor datgene, wat hij geleverd heeft, en wat niet kan nalaten, de belangstelling op te wekken voor de letterkunde van een volk met het onze zoo naauw verwant, en welks taal ter diepere kennis onzer eigene moedertaal van zooveel gewigt is.




Lentebladen. Poëzij van R. Benning Janssonius. Te Groningen, bij P. van Zweeden. 1844. In gr. 8vo. f 1-50.


{==34==} {>>pagina-aanduiding<<}

Het voor ons liggend bundeltje bevat achttien onderscheiden gedichten van zeer verschillende waarde. Een derde gedeelte bestaat uit godsdienstige stukjes; een ander derde uit ontboezemingen tot lof van dichtkunst en dichters; het overige uit stukjes van gemengden inhoud, allen van ernstigen aard.
Onder de godsdienstige stukjes munt Eerste Godsdienst door liefelijke eenvoudigheid uit. Ook de heilige Doop is een fraai gedicht; maar vooral het heilige Avondmaal heeft zeer schoone coupletten. Goede Vrijdag is eene stoffe, reeds door jeremias de dekker op zijne, dat is op eene uitmuntende wijze, bezongen. Evenwel, ook het stukje van den Heer benning janssonius ontbreekt het niet aan verdienste. Vrede op Aarde heeft, naar onze schatting, betrekkelijk mindere aanspraak op lof.
Maar zoo al vlugtig en oppervlakkig voortgaande, zou ons verslag zeer spoedig geëindigd zijn. Daarentegen zou het vermoeijend en vervelend kunnen worden, indien wij ons oordeel over ieder stukje, afzonderlijk en in het breede, uiteen wilden zetten, om onze uitspraak te regtvaardigen. Wij willen ons dan bepalen met aan het slot onzer beschouwing ons gevoelen over den bundel zamen te trekken, en ons vergenoegen met in den loop van ons overzigt eene en andere opmerking aan te teekenen.
In het zacht en zoetvloeijend stukje, Eerste Godsdienst getiteld, deed het ons leed, sommige harde regels aan te treffen, die het genot der lezing verminderden. Reedtjens, gebedtjen, gedachtjens en dergelijke zijn inderdaad geen welluidende diminutiven, en bevorderen de bevalligheid van dit anders zoo zangerig stukje niet. Zelfs voor het oog zijn dergelijke verkleinwoordjes, gespeld zoo als de Dichter het doet, door overlading van consonanten onbehaaglijk. - Op blad. 52 lezen wij, in den goeden Vrijdag, zienlijk beeld des Ongezienen. Er moest zigtbaar gestaan hebben, en de tegenstelling zou er niet minder om geweest zijn... Doch wij gevoelen, dat wij, te groote oppervlakkigheid willende vermijden, naar leemten beginnen te zoeken en in een ander uiterste vervallen zouden. Liever halen wij uit de rubriek der godsdienstige gezangen een enkel couplet aan, ten bewijze van des Dichters bekwaamheid, om fraaije denkbeelden in fraaije versregelen puntig en zangerig uit te drukken. In het heilige Avondmaal, bij voorb,, lezen wij:

{==35==} {>>pagina-aanduiding<<}


Zeg het dan, wat u doet tsagen, 
Die daar met bezwaarden geest, 
De oogen moedloos neêrgeslagen, 
Weiflend nadert tot het feest? 
Hoor uw Heiland, die geen groete 
Van u eischt dan rouw en boete, 
Dan een stille zondensmart; 
U, u voegt het toe te treden: 
Vraagt men elders staatsiekleeden, 
Vraagt men offers: hij, gebeden; 
Hij, een diepverbrijzeld hart. 

De uitboezemingen tot lof der dichtkunst en der dichters bevatten vele schoonheden en menige gespierde verzen. De Auteur loopt met zijne kunst zeer hoog. Hij is een der zoodanige, die den dichter tot profeet, gezalfde en Godsgezant verheffen. De Harp is een uitmuntend gedicht, vol vuur en leven en kernachtig van uitdrukking. Alleen hebben wij gestooten op den regel: 't Geldt de oopning van uw zieledrang, waarin de Dichter voorzeker niet heeft uitgedrukt wat hij bedoelde. De Profeet is van minder allooi. De Dichter dwong ons een' glimlach af bij zijn verzoek aan de wereld, dat zij het den zanger toch niet banger zou maken; - deernis met zijn zielsverdriet zou hebben; - hem niet van eigenwaan verklagen, als hij geen deel in hare spelen neemt. Hij is burger van een hooger rijk. Veroordeel hem niet! zegt hij: want, (schoon het hem zwaar mogt vallen!) hij zou, in donderwolken neêrgedaald, met den bliksemgloed, die schriklijk in zijn vingers straalt, u treffen. Bespot hem niet! vervolgt hij: want een schrikfiool van wee en plagen zou op uw schuldig hoofd zich uitstorten. Neen, verhoor de zangen, die hij tot u verheft. Zoo zal geen aard zijn stem doen kraken. (?) In de laatste coupletten komt hij geheel tot bezinning en van zijne bedreiging terug. De liefde staat met onuitdoofbaar vlammenschrift op zijn lastbrief. De liefde doet hem 's naasten lot als 't zijn gevoelen, en loont hem waar zijn oogblik breekt. Gemoedigd gaat hij tot zijn Regter. Een koor van Engelen zal bij 't jongst bazuingeschal de eêlste lauwerkroon versieren, die zijn Heiland hem zal
geven, enz. Het spijt ons, te moeten zeggen, dat dit alles onzamenhangende wildzang is, en dat boileau geen ongelijk had, toen hij beweerde, dat het verhevene wel eens aan het belagchelijke grenst.

{==36==} {>>pagina-aanduiding<<}

Dichterenheil schijnt eene variante op het thema van het dichterlijk Geluk van tollens te zijn. Althans het eerste is kennelijk met het oog op het laatste zamengesteld. Onze Dichter begeert, dat de zanger van allen lof en lauweren afstand doe, als zijner hooge roeping onwaard. Naamloos rijker dan de aarde is hij, die 't heilgeschenk der poëzij verkregen heeft; maar armer, dan de minstbedeelde, als hij in koortsvuurgloed zijn lauwren moet beschermen. Hooger zegeningen zijn des dichters heil! De Roem der Liefde ontvonkt zijn ziel, enz. Waarschijnlijk heeft de Dichter ook weêr hier of te weinig of iets anders gezegd, dan hij wilde; want de Roem der Liefde drukt geen bestemd denkbeeld uit.
Aan Neerlands Dichteren schijnt nog weder eene variante te zijn op het thema van tollens: Aan de vaderlandsche Dichters. Dit stukje bevat inzonderheid fiksche regels en fraaije coupletten. Jammer, dat het slot zoo mat en krachteloos is, en dat men er denkbeelden in aantreft, zoo onbekookt en uit de lucht gegrepen als 't volgende:

Met liefde, heilge liefde in 't harte, 
Vergeet de Dichter eigen smarte, 
Veracht hij eigen vreugde en heil, 
En voor het welzijn van zijn broederen 
Heeft hij zijn have en erve en goederen, 
Zijn lijden en zijn weelde veil. 

Wij wisten niet, dat het ook al tot de uitsluitende kenmerken van den door den Heer benning janssonius zoo hoog getroonden dichter behoort, dat deze zijn huis en hof en zijne geheele bezitting voor anderen zoo maar veil heeft!
Geluk is nog weder een stukje in dien zelfden geest. Het onderscheidt zich niet bijzonder. In de lente, lezen wij, zingen de nachtegalen, maar zij zwijgen als de lente geweken is. Niet zoo de dichter! Als hem de vriendschap den beker kranst, en de liefste en teêrste bruid hem toelonkt, dan zwijgt hij; maar als liefde en vriendschap hem verlaten en 't lot hem ongunstig is, dan zingt hij. De tegenstelling is gezocht, omdat de bewering valsch is.
Bilderdijk is het opschrift van het laatste stukje, dat tot deze rubriek behoort, en een der zoodanige, waaraan wij geen bijzondere waarde kunnen toekennen. Het schijnt thans afspraak en mode geworden te zijn, bilderdijk à tort et à travers te bewierooken en te vergoden. Niemand ver-
{==37==} {>>pagina-aanduiding<<}
eert en waardeert hem hooger dan wij, en, mogt hij als dichter zijns gelijke hebben, als versificateur en gezagvoerder over de dichterlijke taal heeft hij dien voorzeker niet. Maar innig smart en jammert het ons, dat zoo veel onverstandige vrienden (die, volgens la fontaine, gevaarlijker zijn, dan verstandige vijanden) hem eerzuilen en troféën oprigten, waar hij die niet verdient, en dat zijne loftuiters juist daardoor zoo vele aanleiding tot tegenspraak geven. In het voor ons opengeslagen vers lezen wij alweder: dat het nakroost een schat van heil uit zijne zangen vergaren zal, en dat hij thans in den hemel staag reiner lofzang doet hooren, terwijl hier zijn toon nog zegen kweekt en voor de deugd een borst ontsteekt, nog straks in aardsche lust verloren. - Kan men het den tegensprekers bij zoodanigen lof ten kwade duiden, dat zij de wulpsche, dartele en grofzinnelijke liedjes, van de Ingetogenheid af tot de Grijzaardsliefde toe, aanhalen, om te bewijzen, dat er niet altijd een schat van heil, een reine lofzang, aanbrenging van zegen en ontvonking tot deugd uit bilderdijk's snaren gevloeid is, maar dat er, integendeel, vrij wat aardsche lust door opgewekt is geworden? En deze en dergelijke onbepaalde, onbezonnen en overdreven lof wordt meestal juist door diegenen hem
toegezwaaid, die zoo zeer tegen vereering van menschen door menschen ijveren, en wien het oprigten van standbeelden of monumenten, het vieren van feesten ter nagedachtenis van groote mannen, zulk een doorn in het oog is! Waarlijk, dat is vreemd! Men leze da costa's aanteekeningen op de door hem uitgegeven Ondergang der eerste Wareld, en men zal verbaasd staan, hoe verre blinde vooringenomenheid en moedwillige zucht tot verheerlijken en opvijzelen kunnen doen afdwalen. De onbeduidendste, gewoonste en bij alle dichters teruggevondene woordvoegingen, klanknabootsingen, uitdrukkingen en uitroepen vindt men er als zoo vele voorbeeldelooze schoonheden, schitterende dichtspranken en ongewone meestergrepen in aangewezen en verklaard. - Zou het alleen met marmerblok en beitel zijn, dat menschen voor menschen eerzuilen en standbeelden oprigten, of zou het ook met pen en inkt gedaan kunnen worden?
Wij zijn tot de stukjes van gemengden inhoud genaderd, waaronder zich niet de minst fraaije bevinden. Verloren Vrienden heeft ons zeer behaagd. Het ademt een' zoeten,

{==38==} {>>pagina-aanduiding<<}
zachten weemoed. Gestorven vrienden zijn niet verloren, De starren aan den hemel, de bloemen op de graven herinneren hen ons. Maar koelgeworden en ons afgevallen vrienden, dat zijn de verlorene: geen bloem, geen starren spreken ons van hen. Het denkbeeld is roerend en fraai.
Het stukje, Moeder getiteld, vangt met een' allerongelukkigsten regel aan:

Zalig wie een moeder hebben! 

Dat hebben is een zeer prozaïsch woord niet alleen, maar een regt onbehagelijk rijmwoord bovendien. Het heeft ons misschien doen meesmuilen, omdat het ons da costa's navolging van het bekende Rijnlied herinnerde, dat zoo wansmakelijk is en (hadden wij haast gezegd) zoo profaan daarenboven. De gang der denkbeelden van dit zeer gewone stukje is: Zalig, die een moeder hebben; rampzalig, die er geene heeft. Zijn ongeluk is zoo groot, dat zijne schuld er door verminderd wordt als hij zondigt. De moedernaam. De zorgen, het genot en de hoop der moeder. Wee hem, die zijne moeder bedroeft! Het 9de couplet hebben wij niet regt kunnen begrijpen. De slotregels:

Die zijn moeder zich dorst schamen, 
Heeft zijn God niet lief gehad, 

bevatten eene los daarheen geworpen en ondoordachte sententie, die geen steek houdt. Er kan een Godvreezend zoon zijn, die zich wel degelijk over zijne moeder heeft te schamen. Juister zou zijn:

Wien zijn moeder zich moet schamen, enz. 

Armoede is weêr van veel beter gehalte. Het doet evenzeer het hart als het talent des Dichters eere aan. Eerste Vriendschap is eenvoudig, bevallig en zangerig. Nachtwake is een kabinetstukje. Bouwvallen is een meesterlijk gedicht. Al deze stukken zijn zoo vele bewijzen van den meer dan gewonen aanleg en het kunstvermogen des Dichters. Zij getuigen van een warm hart en een' weelderigen geest.
Eindelijk is Somberheid, dat den bundel besluit, niet slechts somber, maar duister bovendien. Wij hebben het niet regt kunnen begrijpen. 't Vangt aan met eene schildering der ruste van den avond. Wél hem, die een hart heeft,

{==39==} {>>pagina-aanduiding<<}
om haar te smaken en dat zich tot God verheft! Eens kende de Dichter dat zalig gevoel. Nu is 't voorbij. Ook het verzenmaken vlot niet meer. Wie zijt gij, Hooggeprezen? vraagt hij; maar 't is niet duidelijk, wie hij met die Hooggeprezene bedoelt. Zijt gij een demon uit de hel, of een geest, die eeuwigen haat aan 't menschdom zwoer? - Voorwaar! (vervolgt hij) daartoe stort ge in onze aderen, o Poëzij! uw vocht, om ons het hart te breken. 't Is dus de Poëzij, die de Hooggeprezene, de demon en de kwade geest is. Tot haar schijnt nu ook de dichter zijne toespraak bij uitsluiting te rigten. Hij vergelijkt haar bij een' vijand, wien het niet voldoet, een ledige vaas te vernielen, maar die haar eerst tot den rand volschenkt en dan verplettert. Nooit heeft hij dat aan haar verdiend; nooit heeft hij zich harer onwaardig gedragen! Nog heeft hij allen glans, weelde, menschengunst, wereldheid, aanzien, roem en vermogen voor d' opslag van hare oogen en d' adem van haar lippen veil. - Welaan dan (zoo besluit hij, alsof zij het niet zoo gortig met hem gemaakt had, alsof hij het haar zoo aanstonds nog niet zoo heftig had verweten, neen, maar alsof zij de beste vrienden van de wereld waren) Welaan dan! blijf mij bezielen, blijf mij sterken, als zielsbezwaren mijn voorkoofd doen rimpelen, even als een morgenluchtje de sneeuwvlok van 't lentegroen blaast. Wij hebben in deze rapsodie geen bevredigend verband kunnen vinden, en het heeft ons leed gedaan, dat de Dichter met geen fraaijer stuk en op geen voldoender wijze zijnen bundel heeft besloten.
Ons oordeel over hem en zijnen arbeid zamentrekkende, verheugt het ons te mogen verklaren en herhalen, dat de Heer benning janssonius eene zeer gelukkige dispositie voor de beoefening der dichtkunst verraadt, en dat zijn bundel overvloeit van regt schoone passages, die wij in ons verslag minder dan de feilen opgesomd en aangewezen hebben. Hij bezit gevoel, en tevens de bekwaamheid, om zijn gevoel waardiglijk uit te drukken. Eene algemeene aanmerking, die wij ons veroorloven hem onder het oog te brengen, is, dat hij niet altijd zijn gekozen onderwerp goed schijnt te hebben doordacht noch helder voor den geest gehad te hebben. Van daar, niet slechts de afwijkingen, maar het geheel verlaten van zijn plan in den loop van meer dan een gedicht, waardoor het niet alleen een vagabonderend, maar een geheel rapsodisch aanzien krijgt, zoodat zich de gang

{==40==} {>>pagina-aanduiding<<}
der denkbeelden niet laat volgen en verbinden. Wij hebben eens een' beroemd poëet hooren beweren, dat voor den dichter, zal hij zijn onderwerp meester zijn, zijn kader zoodanig moet zijn afgerond, dat hij, bij het nederschrijven van den eersten regel, den laatsten voor den geest heeft.
Bij de veelzijdige verdiensten, die deze bundel bevat, mogen wij nog de afwezigheid van zoo vele mingunstige kenteekenen voegen, als beurtelings thans den arbeid der dichteren van het jonge Holland aankleven. Wij stooten ons hier aan geen openbare letterdieverijen, waarvan auteur A., wiens proza en poëzij met geroofde schoonheden pronkt, het schaamteloos voorbeeld heeft gegeven. Geen Engelschen en Franschen zijn door den Heer benning geplonderd. - Wij vinden hier den kwakzalversopschik van verouderde en in onbruik geraakte woorden niet, waarmede poëet B. zijne verzen bestikt en galonneert, zoo smakeloos en onhandig somwijlen, dat hij sint christoffel, bij voorb., in eene taal doet spreken, die hem voor een oud-Hollander van de tiende of twaalfde eeuw doet aanzien. - Aan den anderen kant echter onthoudt de Heer benning zijne poëzij de sieradiën niet, die haar passen, noch ontneemt haar den vorm en het kleed, die haar van het proza onderscheiden, zoo als vertaler C., die ons byron teruggeeft in verzen zonder rijthmus of cesuur, en wiens altijd voorthollende en overwippende regels, zonder klem of punt, het onbehaaglijkst proza opleveren. De poëzij van den Heer benning is zang. - In zijne hooggodsdienstige gedichten maakt hij geen jagt op vrome woorden, gelijk psalmzanger D., alsof vrome zaken die puriteinsche ostentatie behoefden. - Ook geeft hij geen' onzin te onteijferen en onbegrijpelijkheden te verklaren, noch zwermt en ratelt, dat oogen en ooren er van schemeren en rooken, zoo als poëet E.... Maar laat ons eindigen, eer wij het alphabeth vol krijgen! Het gemis alleen van al zulke en soortgelijke kenmerken onzer hedendaagsche dichtkunst zou ons den bundel van den Heer benning janssonius met
onderscheiding hebben doen ontvangen, al had hij ook minder wezentlijke waarde.
Wij hopen, dat de Dichter, die zoo veel goeds van zich verwachten laat, deze eerste proeve door eene tweede zal doen volgen, die van zijne vordering getuigt. Hij doe zulks echter niet te spoedig. Wenschelijker zal het hem zijn, dat hij naar zijne verzen doe verlangen, dan dat hij de ooren

{==41==} {>>pagina-aanduiding<<}
door onophoudelijk geneurie en gezang vermoeit. Ook is er nog veel voor hem aan en af te leeren; doch (wij herhalen het) hij is dichter, zangerig, gevoelig en beeldrijk dichter, te midden van zoo velen, die zich aanmatigen het te zijn, maar alle middelen aanwenden, om het tegendeel te doen blijken.
Mogt onze vaderlandsche poëzij zich spoedig weder verheffen van uit de laagte, waartoe zij gedaald is! Mogten onze jongere dichters vooral trachten Hollandsche dichters - geen Engelsche of Fransche of nog wondersoortiger en vreemdslagtiger te worden! Van vondel af tot op bilderdijk toe is zoo veel degelijks voor hen te leeren. Zij behoeven naar geen uitlandsche scholen te gaan, waar, bij zoo veel schitterends, zoo veel wansmaak en overlading heerscht.
Bij het schrijven dezer beoordeeling kwamen ons gelijktijdig twee opmerkelijke voorbeelden onder het oog, het eene van den edelmoedigsten terugkeer op den weg, dien wij poogden aan te wijzen - het andere van de verregaandsche afdoling van al wat nuchter en degelijk heet. Het eerste is van nicolaas beets, voorzeker de rijkstbegaafde van onze jongere dichteren en de oorspronkelijkste navolger van vreemden. Men leze zijn fraai gedicht in de Aurora voor 1846. Opentlijk en onbewimpeld beschuldigt hij zich en beklaagt zich er over, dat hij in een uitheemsch gareel gedraafd en naar vreemde lauweren gegrepen heeft; dat hij de koninklijke zangen, de adelaarsvlugt, den gloed en den rijkdom van onzen vondel heeft kunnen vergeten! Hollandsche zangen, uit een Hollandsch hart gestroomd, vraagt hij van anderen, en wat hij van anderen vraagt, zal hij voorzeker ons geven. Vlinders noemt hij de insekten, die om den vaderlandschen zangberg gonzen: kakelbonte vlinders, ijdele dingen van éénen dag, wier fladderen men niet opmerken en allerminst mag benijden.
Wil men een' tegenhanger tot deze rondborstige amende honorable, die wij door velen wenschten nagevolgd te zien, men neme het Handelsblad van den 10 November jongstleden, en leze de aankondiging van een uit te geven gedicht van j.a. alberdingk thijm, waarin ons niets minder beloofd wordt, dan al wat vreemd, wonderbaar, ongewoon en onhollandsch is. Hij zal komen te vertoonen, hoe hij een zigtbare poging doet om eene schrede voorwaarts te zetten ter assimilering van wetenschap en kunst, ter aesthetische kleu-
{==42==} {>>pagina-aanduiding<<}
ring der wijsbegeerte, gelijk die u toespreekt uit de bloot intellectuële, de practisch morele en de algemeen historische gedachte van het stuk. Hij zal u doen instemmen, dat zijn werk niet vreemd gebleven is aan den invloed des tijds; dat het de taal spreekt du temps qui court; dat hij niet tracht naar eene wufte populariteit, maar ook geen baatzuchtige en eenzijdige mijmeraar is. Hij draagt de woorden van victor hugo in zijn hart. Hij zal zonneklaar bewijzen, dat de geschiedenis niet meer eene opeenstapeling van ordelijke datums en ordelooze feiten is, maar hoe men ze in haar idée en hare kleur, in hare noodzakelijke momenten moet gadeslaan; dat de Romanschrijver de ware Historiograaph is, en wat al meer! Dit alles zal worden vertoond in eene warme en naauwkeurige schets van een feit uit het dagelijksch leven. De liefhebbers worden verder tot het aanplakbillet verwezen, ten einde in te teekenen en te vernemen wat er al verder te zien is. - Wij hebben dit curieuze stuk in ons Tijdschrift eene bewaarplaats willen geven, als te belangrijk zijnde
om in een Dagblad verloren te gaan, en hopen ten slotte, dat onze jongere dichters met de waardige uitboezeming van den Heer beets en met de boekaankondiging van den Heer alberdingk thijm hun voordeel doen en er zich aan spiegelen mogen.






Almanakken 1846.

(Eerste Verslag.)

Naar jaarlijksche gewoonte geven wij een kort overzigt van de uitgekomene Almanakken voor het ingetreden jaar. Deze maken sedert eenige jaren een aanzienlijk deel uit van onze volksliteratuur. Over de voor- en nadeelen daarvan wordt verschillend geoordeeld. Sommigen vinden dat toenemend getal jaarboekjes onnoodig. En inderdaad is het dit, indien men ze beschouwt als middelen, om feestdagen, maanverschijnselen, kermissen en reisgelegenheden te doen kennen, en het overige voor bijwerk aanziet, om het boekje vol te maken. Maar de eigenlijke Almanak is bij de meesten het bijwerk geworden, en het zoogenoemde Mengelwerk hoofdzaak. Het is niet te ontkennen, dat het toenemen dezer voertuigen van letterkundige voortbrengselen veel kaf heeft

{==43==} {>>pagina-aanduiding<<}
voortgebragt, maar toch ook veel voedzaam koren en geurige bloemen. Het is er mede gegaan, als met de middelen van vervoer. Hoe meer men die heeft vermenigvuldigd, hoe meer er gereisd wordt. Het toenemen der Almanakken heeft eene menigte letterkundige stukjes onder het oog van velen gebragt, die er zonder dat geene kennis van zouden verkregen hebben. De goede smaak kan alzoo, bij zorgvuldige zucht der Redactiën en medearbeiders voor de eer onzer letterkunde, krachtig worden bevorderd. Vele geschiedkundige bijzonderheden, die anders in het hoofd en de boekerij der beoefenaars van wetenschap zouden zijn verscholen gebleven, komen door dit middel aan het licht. De kennis der vaderlandsche geschiedenis erlangt alzoo, vooral door bijzonderheden in de Provinciale Almanakken, vele bijdragen. Zelfs aan de Christelijke stichting wordt deze heerschende smaak dienstbaar gemaakt. Uit deze oogpunten, en wij zwegen nog van de aanmoediging der teeken-, graveer- en steendrukkunst, achten wij de ‘zee van Almanakken,’ waarop wel eens onbedacht wordt gesmaald, een gunstig teeken van onzen tijd. En nu onze letterkunde zich meer en meer op het veld der jaarboekjes - helaas! want ieder goed heeft zijn kwaad, al te eenzijdig - beweegt, houden wij onze taak, jaarlijks een verslag van deze boekjes te geven, hoe eenzelvig die schijnbaar zij, voor niet onbelangrijk. Wij willen bij de aankondiging van het twaalftal, dat ons daartoe tijdig ter hand kwam, eerst vermelden hetgeen eene bepaalde strekking heeft. Hiertoe behooren twee jaarboekjes: het eene verscheen reeds meermalen; het andere is eene nieuwe onderneming. De

Christelijke Volks-Almanak. Derde Jaargang. Te Amsterdam, bij P.N. van Kampen. f :-60,

zoekt Christelijke stichting te bevorderen bij diegenen, voor wie het prachtboekje Christophilus te kostbaar is. De kalender gaat weder vergezeld van opmerkingen, uit de maanden en jaargetijden ontleend. Wij kunnen, zonder gevaar van te groote uitvoerigheid, de stukjes in proza en poëzij noch opnoemen, noch veel minder beoordeelen, maar vergenoegen ons met te zeggen, dat alles hier regt gepast is geplaatst, eenen milden Christelijken geest ademt, op eene aangename wijze afwisselt, en geene op zichzelven goede,

{==44==} {>>pagina-aanduiding<<}
maar in betrekking tot het geheel te uitvoerige stukken gevonden worden. Bijzonder trok onze aandacht het nuttige stukje over den Zwitser jacob gujer, genaamd kleinjogg, verzeld van de eerwaardige afbeelding diens Christelijken grijsaards. Eene uitmuntende steendrukplaat, voorstellende de terugkomst van den verloren zoon, prijst het boekje tegenover den titel aan. De Eerw. van vollenhoven berigt, dat hij, ofschoon als Predikant naar Frederiksstad aan den Eider vertrokken, de Redactie van dit jaarboekje aanhoudt, en wegens den verren afstand de bijdragen voor eenen volgenden jaargang vóór Junij verzoekt. Wij wenschen den waardigen man op zijne verwijderde standplaats, ook in betrekking tot dezen zijnen arbeid, den besten zegen, en prijzen het nuttige werkje bij voortduring aan.
De opmerking van het tegenwoordig gewilde van Almanakken, en de wensch om dien smaak des tijds dienstbaar te maken aan herinneringen uit de Geschiedenis des Vaderlands en in verband daartoe uit onze oudere letterkunde, heeft aanleiding gegeven tot den

Almanak voor Vaderlandsche Geschiedenis en Letteren, verzameld door H.M.C. van Oosterzee. Eerste Jaargang. Te Amsterdam, bij R. Stemvers. f :-50.

Het voorberigt van dit keurig uitgevoerd en in verhouding hiertoe goedkoop jaarboekje, hetwelk voor de eerste maal onder de talrijke anderen optreedt, geeft kortelijk op, waarin het zich van deze onderscheidt. De Kalender namelijk, elders dikwijls bijwerk, is hier hoofdzaak, als dienende tot eene korte herinnering van merkwaardige gebeurtenissen en personen uit de Vaderlandsche Geschiedenis, die strekken kan om tot nadere bekendmaking met die gebeurtenissen en personen uit te lokken, of om onderwijzers aanleiding tot gesprekken met hunne leerlingen of tot onderwerpen voor schriftelijke opstellen te geven; terwijl het Mengelwerk eene kleine verzameling van fraaije plaatsen uit onze vroegere dichters en prozaschrijvers bevat, die met sommige geschiedkundige herinneringen in verband staan, zoowel om de maar al te zeer verflaauwende belangstelling in onze oudere schrijvers en dichters aan te wakkeren, als om velen, welke dit thans nog niet doen, tot het zelf opsporen der schoonheden onzer vroegere letterkunde te brengen. Al de stukjes van

{==45==} {>>pagina-aanduiding<<}
dezen aard hebben betrekking op in den Kalender voor dit jaar voorkomende zaken of personen, bij wier vermelding daarnaar verwezen wordt.
Het denkbeeld, om den Kalender van een' Almanak tot hulpmiddel ter verlevendiging van de zucht voor en de vermeerdering der kennis van de geschiedenissen des Vaderlands te doen strekken, is niet nieuw; getuige, onder anderen, de Almanach en politiek Zakboekje voor de Vereenigde Nederlanders, voor den jare 1782, uitgegeven te Amsterdam, bij w. holtrop, en, indien Ref. zich niet vergist, geredigeerd door Mr. j.h. swildens. (Elders had de bekende Abt raynal reeds vroeger den Noord-Amerikanen het doen vervaardigen van een' staatkundigen en godsdienstigen Almanak aangeraden.) De Redacteur van den genoemde wilde dezen zijnen arbeid ook tot godsdienstig gebruik doen strekken; volgens zijn plan, zouden de gewigtigste gebeurtenissen, bijaldien zij op zon- of andere predikdagen verjaarden, de stoffen tot geheele predikatiën, en ook de minder gewigtige die tot herinneringen en opwekkingen van den kansel opleveren. ‘Mij dunkt, (zegt hij) ik hoor reeds een algemeen geroep opgaan door alle de Zeven Provinciën, om zulke predikatiën te hebben.’ Hoewel nu aan dat geroep, vermoedelijk alleen door dien Redacteur zoo luid en algemeen voorondersteld, nooit gevolg gegeven is, en wij dit ook geenszins wenschelijk achten zouden, dewijl de kansel niet in een' leerstoel voor vaderlandsche geschiedenis ontaarden moet, was echter zijn hoofddoel loffelijk en zijn arbeid zeer verdienstelijk, en verheugen wij ons, dat in onzen tijd andermaal een verdienstelijk man opstaat, die op soortgelijke wijze de kennis en beoefening dier geschiedenis onder verschillende standen der maatschappij tracht te bevorderen. Zijne eerste proeve is goed uitgevallen; de in den Kalender aangewezene gebeurtenissen en personen zijn allen belangrijk; ook de keus der opgenomene dicht- en prozastukjes is gelukkig. Alleen zouden wij vragen, of
vondel's gedicht, op de Inwijding der Doorluchtige Schole te Amsterdam, voor alle lezers, zonder commentariën, wel duidelijk genoeg wezen zal?
Reeds prezen wij de uitvoering. Ook op de correctie valt weinig aan te merken. In den Kalender staat, (op 1 Mei) uilken, voor uilkens; en op de laatste bladzijde van het Mengelwerk: antonius van der goes, voor antonides.

{==46==} {>>pagina-aanduiding<<}
Hoe naauwkeuriger vooral een boeksken van dezen aard is, hoe beter.
Moge deze Almanak, door blijken van algemeene belangstelling aangemoedigd, zich lang staande houden, tot eer van den vaderlandslievenden zin onzer natie, en tot bevordering van vaderlandsche kennis en deugden!
Van de zoo te noemen bellettristische Almanakken opene de

Nederlandsche Muzen-Almanak. Te Amsterdam, bij J.H. Laarman. f 3-50,

den trein. Dit te doen, was ook eigenlijk zijne bestemming, het beste van de beste dichters van zijnen tijd bevattende, als 't ware de reivoerder te zijn der poëtische literatuur, eene soort van barometer van den stand der poëzij; hij is het niet meer, en wordt het hoe langer hoe minder. Telken jare wordt hij meer door zijne oude beschermers verlaten; derzulken afbeeldingen in vroegere jaargangen, al waren het deze alleen, moesten hen terughouden van zich te onttrekken aan een jaarboekje, welks eer door de verdienstelijke Redacteurs alleen niet is op te houden. Eene afbeelding van huigens versiert, gelijk vroeger die van vondel en hooft, den titel. Een vers van beeloo aan dien kernachtigen vaderlander dient tot heksluiting. Wel mag het daar heeten:

Weêr waagt zich aan die vlugt, verblind door uwen luister, 
Onze eeuw, die zoo veel dichters kweekt; 
Uw steilte, uw ruwheidis 't, uw diepte, omhuld met duister, - 
Maar de erts - de kostbare erts ontbreekt! 

Als zoodanig is dat portret bijna bespotting; want de hoofdgebreken van huigens, zijne gedwongenheid, gemaaktheid, jagt op verouderde woorden en duistere spreekwijzen, deze zijn het juist, waardoor velen onzer aankomende dichters zich willen onderscheiden, of eigenlijk, waardoor zekere school al sedert eenige jaren rigting aan de vaderlandsche poëzij wilde geven, waartegen slechts enkele fiksche stemmen van vroegere bekenden of nieuw verrijzenden zich waardiglijk verhieven. En deze nog, waar zij de vruchten van hunnen geest in de Almanakken ten beste geven, gaan goeddeels de Muzen voorbij, hetwelk ons toch, hoe gaarne ook aan anderen het goede, het uitstekende gunnende, om

{==47==} {>>pagina-aanduiding<<}
den oorspronkelijken aanleg van dezen oudsten onzer pracht-Almanakken, leed doet. Met dat al levert de smaak der verzamelaars waarborg genoeg, dat het middelmatige hier meerendeels (ware het maar: geheel!) zal zijn buitengesloten. Maar het is moeijelijk, altijd te doen, wat men wel zou willen, en het zien naar personen, ten koste der zaken, is een van de gebreken des tijds. Doch laat ons den inhoud - wij hebben goede redenen, om het wat breedvoeriger te doen - in oogenschouw nemen. Voorop ontvangen wij een zestal in denkbeelden en versificatie zuivere stukjes van s.j. van den bergh. Slechts klein zijn de vlekjes, waardoor zij hier en daar eenigzins ontsierd worden. De uitdrukking:

Der heemlen majesteit drukt ons verplettrend neder, 
Zoo vaak Gods Macht ons daarin trof. 

is ongelukkig gekozen. Dat de wateren gezegd worden tegen de duinen te klateren (bladz. 8), even als in een ander stukje (bladz. 44), zal om des lieven rijms wille zijn; wij hebben ook elders daaraan verkeerde woorden te wijten, gelijk bladz. 20:

Ja! spot en huil uw wilde toonen, 
Slechts uren, dartle Belsazar! 
Tot de arm van Elams sterke zonen 
Uw kop'ren deuren openspar'! - 

en bladz. 30:

Toch gloeit er in 't verborgen menig ziel 
Voor alles, wat oud-Holland dierbaar hiel'. 

Een hoofd, dat leende op de hand, omdat het op beweende moest rijmen, enz. Mogelijk zal men de opmerking dezer fouten aan kleinigheidsgeest toeschrijven, misschien wel aan onvatbaarheid voor het poëtische schoon, die aan de schors blijft knagen; maar wij zijn des getroost. Altijd hebben wij het daarvoor gehouden, dat onze taal, zoo geschikt om allerlei gewaarwordingen ook in dichtmaat uit te drukken, ook wel waardig is in haren rijkdom gekend te worden door hen, die er als dichters in optreden; het zou almede hunne schuld zijn, als zij langzamerhand verbasterde en door allerlei grillige uitdrukkingen of woordvoegingen haar oorspron-
{==48==} {>>pagina-aanduiding<<}
kelijk karakter verloor. Men leze, om te zien, dat men slechts genoegzame heerschappij over haar behoeft te hebben, b.v. Meester harmen van Mr. j. van lennep, bladz. 127, waar maat en rijm zoo los en ongedwongen voortgaan, dat de ultra-romantische school, die met alle vormen spot en op het meest excentrieke jagt maakt, er wel een lesje mag nemen. Van den bergh, om nog even op hem terug te komen, verdient de afbeelding, die dezen jaargang versiert; hij is doorgaans natuurlijk, en dat zegt tegenwoordig veel. Hij geeft hier nog een stukje: de uitvinding van het Orgel, eene lègende, waarvan de voorstelling beter is, dan de weinig belang inboezemende conceptie.
Van groningen geeft een fragment: Zang van seraja getiteld, welke ondersteld wordt opgezongen te zijn gedurende het feestmaal van belsazar in den nacht van Babel's verovering. Deze zang is gestemd op den schitterendsten toon der Profeten en verraadt eene echt dichterlijke gedachte en meesterlijke bewerking. Heije bezingt de Toekomst, of, om het bepaalder te zeggen, wenscht, dat, even als columbus met zelfvertrouwen naar eene nieuwe wereld stevende, zoo ook onze eeuw haren columbus vond, ‘wiens vaste hand, met ongebroken kracht, het roer durft sturen door stikdon'kren nacht.’ En hij smeekt dat meest

voor 't dierbaar vaderland, 
Waaraan mijn ziel ('t zij zwakheid!) van de jeugd 
Verknocht was. 

Hoe kan toch een dichter zulke stoplappen, als de cursijve, laten staan? Misschien zou men aan dit gedicht eenige onbestemdheid kunnen te laste leggen, en vragen, wat de Dichter eigenlijk bedoelde met dien ‘stikdonkeren nacht,’ met dien ‘diepen val van Nederland;’ maar die bedoeling wordt duidelijker door het volgende:

‘Terug, terug!’ zoo klonk sinds dertig jaar 
Het wild geschreeuw van zwakheid of verraad, 
En siddrend voor den kreet dier woeste schaar 
Beproefde menig hand, het roer van staat 
Te wenden naar een lang verlaten kust, - 
Of 't fiere schip in half verzande bogt 
Een plek zou vinden, waar het ankren mogt 
En molmen kon in eerelooze rust. 


{==49==} {>>pagina-aanduiding<<}

Hier is de stem des Dichters eene stem der waarheid, maar tevens - eene des roependen in de woestijn. Hij vergunne ons evenwel aan te merken, dat men niet vaart naar de plaats, waar men het roer (het achterste gedeelte van het schip) maar den steven heenwendt. Lager bezingt heije Gelderland nog in een vloeijend vers. Op de omstandigheden des tijds is mede toepasselijk het onmiddellijk volgende: in 1845, van dorbeck, wien wij het regt laten wedervaren, dat wij nog geene zulke goede verzen, als dit jaar, van hem hebben aangetroffen. Fiksch is de aanhef:

Het strenge jaargetij ontwringt zich aan zijn perken, 
Schudt aan de Noorderpool met dubble kracht de vlerken, 
En schiet met dubble vaart langs 't kleumend aardrijk uit, 
Wringt zich de kille klaauw in de uitgevroren landen, 
En slaat de zoele lente in ijzerharde banden, 
Die naauw de zomerzon ontsluit. - 
 
De magere armoe volgt met ingevallen wangen, 
Met weggezonken oog en wankelende gangen, 
En sleept door 't barre land het knikkend lichaam rond; 
De gele grasscheut staat te dorren voor heur voeten; 
Heur half ontvleeschde hand en vooze knokk'len wroeten 
Den laatsten wortel uit den grond. 

Jammer, dat enkele harde coupletten en een zeer duister slot weinig aan dien stouten aanhef beantwoorden.
Hofdijk's: in 't bosch van Nijenborch is vergezeld van een lief plaatje. Het aanvullen van eenige ontbrekende regels met stippen en streepjes heeft in ons oog altijd iets onaangenaams; maar schilderachtig is de aanhef:

Wanneer het najaar 't woud penseelt, 
De blaadren bruint en roodt en geelt, 
Geen zangen door de twijgen klinken, 
Dan 't klaaggeluid van mees en vinken, 
De mistdrop aan de takken kleeft, 
En langs de gele grashalm beeft, enz. 

Eenigzins in denzelfden smaak, schoon met handeling, naar den aard van het onderwerp, is zijn May-avond voor Haarlem (1426), waarin het echter ook niet ontbreekt aan prozaïsche plaatsen, en zelfs een gedeelte van den Haarlemmer-
{==50==} {>>pagina-aanduiding<<}
hout ‘in het gras bijt.’ Maar regt fraai is de beschrijving van jacoba van beijeren:

Aan 't hooge kruisraam neêrgezeten, 
Bij 't naadren van den avondstond, 
Zag zij het bloeiend landschap rond, 
En speelde met de gouden keten, 
Aan 't vonklend halssnoer vastgehecht. 
Verborgen is heur zijden vlecht 
Door kostbre wrongen aan de slapen, 
Die, prijkend met een dubbel wapen, 
Met eêlgesteent zijn ingelegd. 
't Goudlakensch jak met enge mouwen 
Is rijk bestikt, en gants omboord 
Met mollig bont van 't fijnste soort; 
En 't prachtig, zwaargeplooide bouwen 
Van purperrood fluweel, is met 
Een flikk'rend bloemwerk afgezet. 
In volle en weelderige vouwen 
Viel 't ragfijn Brugsche sluierkant, 
Met flonkerenden diamant 
En gouden looverwerk doorweven, 
Tot aan het spichtig schoeisel af, 
Dat haar den kleenen voet omgaf. 

Wat zegt gij, lezer? Is dat geen schilderen voor het oor? Schrijf de aanhaling dezer plaatsen toe aan onze begeerte, om, zoo veel in ons is, het goede op te merken, dat in een der organen van onze nieuwste poëzij gevonden wordt.
Van alberdingk thijm treffen wij aan een fragment, zich sluitende aan een ander, vroeger in den Gids ‘gepubliceerd,’ en aan eene ‘kompozitie (sic), met welker bearbeiding de Auteur zich nog voortdurend bezighoudt.’ Wij zien geene reden, waarom de vervaardiger met het ‘publiceren’ van dit fragment niet tot het geven van het geheel zou hebben kunnen wachten. Het gedicht is al zeer gemanierd, valt, zoo als dit thans bij velen fraai moet heeten, gedurig in andere versmaat, en vloeit over van holklinkende, zinledige, gezochte uitdrukkingen.
Ten kate geeft eene soort van legende, ‘een Noordsch sprookjen, op nieuw verteld,’ lief en zacht. Beeloo, van zeggelen (met een plaatje) hebben lieve stukjes; beets een, dat van gedwongenheid niet is vrij te spreken, waartoe

{==51==} {>>pagina-aanduiding<<}
hij zich door de maat min of meer had genoodzaakt. Dautzenberg en van duyse uit België ontmoeten wij hier weder, den eersten in zuiver Hollandsch, den laatsten in de Vlaamsche spelling. Prijselijk is 's mans ijver voor zijne moedertaal; maar om aan zijn gedoopt of, zoo als hij het noemt, ‘gekerstend’ dochtertje ten slotte NB. te zeggen:

Verachte uw blik den slaef en volkverrader; 
Kniel op mijn graf, maer bid er niet in 't Fransch. 
Ontvang, mijn kind, den zegen van uw vader: 
Gekerstend zijt gij thans 

is toch meer ijverend, dan poëtisch.
De Markies de thouars wil een lied geven van blonde lokken, maar vervalt, in tegenstelling met zijne gewone brommende taal, tot het platste proza, b.v.:

't Wierd in overouden tijd 
Meest bewonderd, meest benijd, 
En het kroost der Lauernessen, 
Ottelijne zelfs, droeg tressen 
(Heeft Toussaintlief 't niet ontvouwd?) 
Van geleend of eigen goud. 

En wat zegt ge, lezer, van coupletten als dit:

Meisjen, wat er lasteraars, 
(Och, die waar was nimmer schaarsch!) 
Ook tot smaad van blonde lokken, 
Die te dartel hen betrokken, 
Zwaatlen, - (zijn de druiven zuur!) 
't Lok geen wolkje in 't oogazuur. 

Het slot is evenzeer wartaal. Wat heeft toch de Redactie kunnen bewegen tot het plaatsen van dit ellendige pruldicht? Het komt in het gezochte zijner naïfheid te sterker uit tegen het onmiddellijk volgende van brester: oude en nieuwe zeden, dat aan een dergelijk van nieuwland denken doet. Eenige klinkdichtjes, bladvullingen genoemd, zijn meestal naamloos en behooren ten deele bij de plaatjes, die allen lof verdienen. Korte levensschetsen van wiselius en kinker, vooral met opmerking van het kenmerkende hunner poëzij, besluiten dezen jaargang.
Wij laten volgen:


{==52==} {>>pagina-aanduiding<<}

Almanak voor het Schoone en Goede. Te Amsterdam, bij G.J.A. Beijerinck. f 1-80.

Deze heeft ook nu volle aanspraak op den lof, waarmede zijne voorgangers bekend zijn. Door vorm en inhoud blijft zich dit niet dure en toch sierlijke jaarboekje zeer aanbevelen. Eene kleinere ruimte dan gewoonlijk wordt ditmaal door het proza ingenomen: Rebekka door van randerode, Torquato del Monte door C.v.B., en de schaduwzijde der vermaken door een' ongenoemde, die ieder in zijne soort zeer wel geschreven zijn, ofschoon ons in de inleiding tot het eerste de zijdelingsche beschuldiging hinderde, alsof de afscheiding, die zich sedert eenige jaren in de Hervormde gemeenten openbaart, door den ijver der Leeraren zou kunnen zijn voorgekomen, hetgeen, indien het aldus ware, eene zware beschuldiging zijn zou; maar daarin vergist zich de Schrijver, die het zóó wel niet gemeend zal hebben, maar dan ook beter zijne uitdrukkingen moest weten te kiezen. Op den stijl zijn ook nog al belangrijke aanmerkingen te maken. ‘Welke hij door het geven van ruime aalmoezen scheen te zoeken uit te wisschen,’ is zeer wanluidend. ‘Ik heb nooit in het gevoelen van die mijner Ambtgenooten gedeeld, welke vermeenen, dat wij alleen zoodanige personen uit de gemeente behooren te bezoeken, die bij ons ter kerk komen; ik heb integendeel het daarvoor gehouden, dat het bezoeken der zulke juist dienen kon, om bezwaren of vooroordeelen uit den weg te ruimen,’ waar de Schrijver juist het tegendeel zegt van hetgeen hij bedoelt. ‘Vroeg reeds vaderloos, had mijne moeder de ontwikkeling van het verstand haars zoons aan eenen geletterde toevertrouwd;’ hier wordt bedoeld, dat de zoon vroeg vaderloos was, maar er staat, dat de moeder het zelve was. Dergelijke onachtzaamheden moest zich geen schrijver in een keurig jaarboekje veroorloven; maar ook geen naauwlettend Redacteur moest ze onverbeterd laten afdrukken. Zulks verraadt weinig achting voor het publiek.
Tot het poëtische gedeelte leverden verschillende, meestal van vroeger reeds bekende medewerkers hunne bijdragen. Van den Redacteur robidé van der aa treffen wij slechts één stukje aan, bij het plaatje: het ware Lustoord; s.j. van den bergh staat ook hier voorop met eene kleine navolging; greb volgt hem met minneliedjes, die op zichzelve

{==53==} {>>pagina-aanduiding<<}
geene kwade gedichtjes zijn, maar geheel en al het karakter van liedjes missen; met ze dien naam te geven, toont hij, van kleine gedichtjes, voor den zang bestemd, want dit zijn liedjes, geen denkbeeld te hebben. Hilman, sifflé, de graaff, van den broek en nog anderen, die wij in den Muzen-Almanak misten, treden hier op met goede stukjes; sommige van deze en ook andere hebben, de waarheid gebiedt het te zeggen, geene hoogere verdienste, dan eene zuivere dictie; maar, gelijk wij hier genoegzaam niets aantroffen, dat van echt-poëtische genialiteit getuigt, zoo ook niets, wat beneden het middelmatige zijn zou, of, om het nog beter te zeggen, wat slechts tot dat middelmatige zou behooren. Netheid en, mogen wij het zoo noemen, voorgevoel van in een boekje te verschijnen, dat als prachtjaarboekje in de eerste plaats geacht wordt een damesboekje te zijn, is het doorgaande kenmerk van deze stukjes. De gedichtjes van clavareau zullen op nieuw behagen - wij hopen niet alleen, omdat ze in het Fransch zijn. Van lennep en ten kate geven vertalingen; de eerste eene uitmuntende uit het Slavoonsch, de andere uit het Zweedsch. Maar alles kunnen wij niet opsommen; ook elk dichtstukje niet aan de tweede kritiek (de eerste hebben zij reeds van de Redactie ondergaan) onderwerpen; waarom wij tot meer goedkoope, minder sierlijke, maar in hunne soort niet minder goede boekjes overgaan.

Nederlandsche Volks-Almanak. Te Schoonhoven, bij S.E. van Nooten. f :-75.

Wie in de Redactie van dezen Almanak den overleden verdienstelijken pol hebbe opgevolgd, wordt niet gemeld; maar, voor zoo ver zich zulks uit dezen jaargang laat beoordeelen, is zij voor hare gansch niet gemakkelijke taak goed berekend. Het Verhaal van eenen Zeeman, waarmede de verzameling wordt geopend, is zeer goed geschreven; het Verhaal van de oprigting der Nederlandsche Oost-Indische Maatschappij door B.A.G. staat hier juist op zijne plaats; het schreijende Kind is een menschkundig verhaal; de Levensbeschrijving van joost van trappen, gezegd banckers, behoort hier ook regt, en het Afscheid te P. is eene juiste teekening, die de Schetsen van Mastland min of meer herinnert. Dorbeck, heije, van lennep, sifflé, gouver-
{==54==} {>>pagina-aanduiding<<}
neur, j.c. gewin, wijsman, van den bergh leverden de meeste dichterlijke bijdragen; andere minder bekenden het overige, onder welke n.a. van charante met eene goede vertaling uit hebel de verzameling besluit. Omtrent den titel van een der stukjes van van lennep zij aangemerkt, dat Mr. j. de vries geene geschiedenis der vaderlandsche Letterkunde, maar der Dichtkunde heeft geschreven. De uitvoering is net, en de plaatjes doen der steendrukkerije van (nu wijlen) den bekwamen backer alle eer aan. Het minder beduidende maakt zoo verreweg de minderheid uit, dat wij ook dezen jaargang met ruimte kunnen aanprijzen.
Van dezelfde pers is

Almanak voor Hollandsche Blijgeestigen. Te Schoonhoven, bij S.E. van Nooten. f :-60.

Heeft onze letterkunde nog al vrij wat dichterlijke voortbrengselen op het gebied van boert en fijne scherts aan te wijzen, ons proza is te dezen minder rijk, en, als men het eigenlijk boertige uitzondert, zelfs zeer arm. Niet alles, wat hier voorkomt, kan ook gezegd worden tot het fijne en gekuischte in dit vak te behooren; ofschoon wij met genoegen opmerkten, dat geene eigenlijke lafheden het ontsieren. Tom Dolly, door albert molton, (misschien een Pseudonym) is een der beste: de puntdichtjes of, gelijk men ze beter zou kunnen noemen, berijmde anecdoten van de ligny en A.M. zijn meerendeels regt aardig. Goede raad door D., Blijmoedigheid door dorbeck, de Ooijevaar en de Kikvorschen door raven hebben niets bepaald blijgeestigs. Alles blijft binnen de palen, die door goeden smaak en ingetogenheid worden gesteld. Men zou misschien - 't is maar een losse inval - dezen Almanak voor Droefgeestigen moeten noemen; want hij ware dezen dienstig, om de rimpels van het voorhoofd te strijken en den somber gestemden geest op te vrolijken.
Van de Provinciale Volks-Almanakken ontvingen wij nog slechts de twee volgende:

Geldersche Volks-Almanak. Te Arnhem, bij G. van Eldik Thieme. f :-75.

Utrechtsche Volks-Almanak. Te Utrecht, bij L.E. Bosch en Zoon. f 1-25.

Wanneer de Redacteur heldring zich onthoudt van dat zonderlinge excentrieke, dat wij in velen zijner opstellen van allerlei soort in de laatste jaren hebben opgemerkt, en waarvan eenigen der laatstuitgekomene Geldersche Almanakken gansch niet vrij waren, dan heeft hij regt slag van de verzameling en voor geen gering gedeelte vervaardiging van

{==55==} {>>pagina-aanduiding<<}
een Volks-jaarboekje. Ten opzigte van het zoo even bedoelde gebrek is deze jaargang oneindig veel beter, dan de vorige. Slechts op bladz. 51 kijkt weder dat verachten van menschelijke wetenschap uit in het verkeerd voorstellen van en dien ten gevolge laag vallen op het zoogenoemde argument a tutiori voor het bestaan van God. Maar, enkele dergelijke onbekookte uitvallen uitgezonderd, moeten wij erkennen, dat in gepaste afwisseling van allerlei nuttige onderwerpen, geschiedenis, verhaaltjes, zedelijke vertoogen, gedichtjes, spreuken enz., de Gelderschman doorgaans zijne broeders vooruit is. Ook Meister Moarten Boardman treffen wij weder aan. Hoving heeft in zijn stukje: de Sterrenhemel, eene kleine vergissing met te zeggen, dat het licht zestig jaren zou behoeven, om van de naaste vaste ster tot onze aarde te komen. Maar het lust ons niet, naar kleine vlekken in dit uitnemend doelmatige Volksboekje te zoeken.
De Utrechtenaar, die zich bijzonder toelegt op het beschrijven en afbeelden van merkwaardige gebouwen in de hoofdstad zijner provincie, heeft daaraan, behalve de afbeelding van den Admiraal van den velden, zijn plaatwerk en een gedeelte van zijnen inhoud te danken. De plaatjes bestaan in eene afbeelding van de Hieronymusschool en het voormalige compagniehuis, thans de Remonstrantsche kerk, gelijk beiden zich vóór de verandering der laatste vertoonden; eene van het in 1829 afgebroken huis Bellevue over de Maliebaan, en eene van het nog in aanbouw zijnde gebouw voor Kunsten en Wetenschappen op de plaats der voormalige Mariekerk. De tekst bij het laatste is eene korte beschrijving van hetzelve, en min of meer een vervolg op hetgeen in vorige jaargangen was medegedeeld over de kerk, die vroeger daar ter plaatse stond. Bovendien vindt men nog geschiedkundige aanteekeningen over den Admiraal c. tromp; den oorlog van Utrecht met IJsselstein, in 1511 (ten deele uit ongedrukte bescheiden); den 28 November voor Utrecht, meest belangrijk voor de ingezetenen dier stad; de meesterlijke schildering van napoleon's karakter in het geschieden zedekunstig Gedenkschrift van van der palm wordt in dit stukje overgenomen, hetgeen uit een zoo bekend boek eenigzins vreemd schijnt; voorts eenige geschiedkundige bijzonderheden aangaande het dorp Leersum en de heerlijkheid Zuilestein; willem jacob van de graaff, (doch daar de geboorteplaats van dezen Indischen Hoofdambtenaar en verdienstelijken vaderlander niet genoemd wordt, weten wij niet, in hoeverre deze levensschets bepaaldelijk Utrecht gelde) en nog een paar andersoortige stukjes. De gedichten, die afzonderlijk volgen, zijn - zeer middelmatig, of nog wel iets minder,
één gaat vergezeld van muzijk. Zonder eenige schade kon men deze rijmpjes missen.
Slechts een gedeelte van eene provincie omvat het


{==56==} {>>pagina-aanduiding<<}

Zaanlandsch Jaarboekje. Te Zaandijk bij J. Heynis, Tsz. f :-75, en in karton f 1-20.

Het Mengelwerk wordt weder geopend met het vervolg (nu de vijfde Afdeeling) van de Proeve eener Geschiedenis van de Zaanlanden, ditmaal gedurende het belangrijk tijdvak der Spaansche onlusten, door honig; A-Z. vervolgt ook zijne kleine aanteekeningen van vroegeren en lateren tijd. Navolging door de provincialen verdient het aangeteekende wegens Zaanlandsche schilders. Eene nieuwe serie van verhaaltjes wordt ditmaal geopend in Vertellingen van mijn' Oom den Chirurgijn. Een Zaanlandsch verhaal, en verklaring van een paar Zaanlandsche, schoon daar niet bij uitsluiting gebruikelijke spreekwoorden, zijn voorts de prozastukjes (er zijn ook nog een paar andere), die eene plaatselijke strekking hebben. De onderwerpen der afzonderlijk geplaatste dichtstukjes hebben natuurlijk eene meer algemeene strekking, en zijn over het algemeen hunne plaats waardig. Het nette boekje schijnt goeden opgang te maken; ten minste het houdt zich uitmuntend staande.
Slechts korte vermelding vordert de

Almanak tot gezellig onderhoud. Te Gorinchem, bij A. van der Mast. f :-35,

die, als naar gewoonte, van een plaatje tegenover den titel voorzien is, en eene onderhoudende, ten deele vrolijke lectuur bevat.
Met regt draagt zijnen titel de

Almanak voor Landman en Burger. Te Deventer, bij J.P. Brinkgreve. f :-10,

die ons ter aankondiging werd gezonden, maar te zeer een gewone burger-Almanak is, om meer, dan eene eenvoudige vermelding, te behoeven.
Op deze Almanakken voor groote menschen, zoo als de jeugd het zon noemen, laten wij, ten besluite voor ditmaal, volgen:

Almanak voor Kinderen. In miniatuur. Uitgegeven door T. van Spall en P.J.V. Dusseau. Te Schoonhoven, bij S.E. van Nooten. f :-40, en in karton f :-50,

welk lief kinderboekje zich gelijk blijft, en door inhoud en vorm een gepast geschenk voor kinderen van den beschaafden stand uitmaakt.
Wij eindigen met onzen welmeenenden nieuwjaarsgroet aan den lezer, en met: het vervolg in het volgende nommer.





{==57==} {>>pagina-aanduiding<<}

Boekbeschouwing.

Beschouwingen van Johannes den Dooper, niet ongeschikt voor zijne bestemming, en Paulus den Apostel, niet in strijd met Jezus en zijne mede-Apostelen, benevens een Aanhangsel, door W.J. Tenckinck, Predikant te Tziem. Te Leeuwarden, bij J.W. Brouwer. In gr. 8vo. 203 bl. f 2-:

Toevallige omstandigheden hebben de aanmelding van dit boekdeel vertraagd. Het bevat twee verhandelingen, die geheel op zich zelve staan. De tweede is veel uitvoeriger dan de eerste, welke oorspronkelijk tot eene ringsvoorlezing heeft gediend en de geschiktheid aanwijst van johannes den Dooper voor zijne bestemming. De aanwijzing van die bestemming bestaat in eene ontwikkeling van hetgeen zacharias zegt, Luk. 1:76-79. Dit schijnt wel het verklarend gedeelte van eene leerrede te zijn, gelijk over het geheel de toon van het gansche stuk geheel niet ontdaan is van het redevoeringvormige, hetwelk uit deszelfs eerste bestemming voortvloeide, maar in eene wetenschappelijke verhandeling min of meer hindert. Vervolgens onderzoekt de Schrijver, in hoeverre johannes aan de verwachting van zijnen vader hebbe beantwoord. Daartoe worden uit de leer en het onderwijs van den Dooper verscheidene bijzonderheden bijgebragt, die zeer wel ter zake dienen. Maar wij misten ongaarne het echt wetenschappelijke onderzoek naar hetgeen hier niet had moeten zijn overgeslagen of in het voorbijgaan behandeld. Zoo zouden wij van oordeel zijn, dat men had behooren aan te wijzen, hoe gepast en noodzakelijk het ware, dat aan de verschijning van den Messias, die van eenen voorlooper en wel van zulk eenen voorlooper voorafging, die als het ware tusschen de oude Profeten stond en hem, op wien deze hadden gewezen. Van het doopen maakt zich

{==58==} {>>pagina-aanduiding<<}
de Schrijver af met te zeggen, ‘dat het onder de Joden gebruikelijk schijnt geweest te zijn, dat nieuw bekeerde Heidenen, zoo ras zij tot de omhelzing van de Israëlitische Godsdienst gebragt waren, door doop of indompeling onder het water, tot de nieuwe Godsdienst werden ingewijd.’ Dit punt had ook nader moeten onderzocht zijn, waartoe den Schrijver, om geene anderen te noemen, vitringa, Obs. Sacr., II, 6, 7, ejusd. Archi-Synag., p. 400, en vooral carpsov. ad goodw. Mos. et Aar. Lib. I. Cap. III behulpzaam konden zijn. Laatstelijk onderzoekt de Heer tenckinck de overeenkomst van johannes' leef-, leer- en handelwijze met den geest van het Christendom. Deze nog al breedvoerige aanwijzing doet hier eigenlijk minder ter zake. Zij schijnt er dan ook vooral aan toegevoegd te zijn in verband tot het volgende stuk, waarin de Schrijver zich voorstelt, aan te toonen, dat men ongelijk heeft in de stelling, ‘dat het leven van den waren Christen geen leven naar Goddelijke voorschriften of geboden is, maar een leven naar een in den Christen door het geloof gevestigd beginsel, ontstaande uit eene naauwe vereeniging met God door christus, die hem zijnen geest mededeelt, welke hem het goede leert kennen en doen, die alzoo geene uitwendige regelen of voorschriften noodig heeft, door welke hij zoude geleid worden, daar hij van zelf, vrijwillig doet wat Gods is of Hem kan behagen, zoodat langer voor hem geene wet of stellige bevelen, aangedrongen door bedreigingen of beloften, meer zullen te pas komen.’ Daartoe wordt nu aangetoond, dat en de ondervinding, en de H.S. voor deze opvatting niet gunstig is. Met betrekking tot het laatste beroept zich de Schrijver op het onderwijs van den Heer zelven - van
johannes - van jacobus - van petrus - en het uitvoerigst van paulus.
Klaarblijkelijk is dit stuk ingerigt tegen de beschouwingswijze der zoogenoemde Groninger school, bijzonder tegen de Instit. Chr. Moral. van Prof. pareau. Het spreekt wel van zelf, dat wij ons niet zullen vermeten, hier

{==59==} {>>pagina-aanduiding<<}
in eenige regelen, die niet anders dan magtspreuk zouden kunnen zijn, te rigten tusschen deze verhandeling en het geleerde werk van den genoemden Hoogleeraar, van hetwelk door eenen anderen medearbeider in dit Tijdschrift (*) een uitvoerig beoordeelend verslag is gegeven. Wij meenen ons te moeten en ook te mogen vergenoegen, met den Heer tenckinck te doen opmerken:
Vooreerst, dat zijne gansche redenering op eenen verkeerden grondslag rust. De bedoelde beschouwingswijze der Christelijke moraal ontkent in geenen deele, dat christus en zijne Apostelen regtstreeksche voorschriften en lessen voor gezindheid en wandel gegeven hebben, ook niet, dat deze noodzakelijk zijn; maar zij beweert, dat vorming van den geheelen mensch door het geloof tot de gemeenschap met God in christus het doel zij der moraal van het Evangelie; dat het Evangelie alzoo iets anders, dat het meer is, dan eene verzameling van voorschriften en pligten. Men betwist niet, dat jezus zelf, dat de Apostelen bepaalde pligten hebben voorgeschreven, maar men ontkent, dat daarin eeniglijk de zedeleer van het Christendom besta. De Schrijver trekt dus eigenlijk niet te velde tegen het stelsel, maar bestrijdt eene valsche beschouwing, een misbruik van hetzelve, en waar zou het heen, indien men zich in breedvoerige wederlegging van iedere valsche voorstelling wilde begeven! Waar een goede grondslag gelegd is, kan men daarop veilig voortbouwen, en men had alzoo, wilde men het stelsel bestrijden, den grondslag zelven moeten aantasten.
Ten tweede wordt de grond van des Schrijvers betoog door zijne eigene erkentenis en voorstelling wedersproken. Hij toont bij herhaling, en met regt, aan, dat het hoofdgebod der liefde, door de Apostelen, in navolging en in den geest van den Heer, als het bezielend beginsel van den Christen wordt op den voorgrond gesteld. Daardoor wordt deze één met zijnen Heer, gelijk deze één is met den Vader. Dit is alzoo vorming en ontwikkeling van den

{==60==} {>>pagina-aanduiding<<}
mensch. Hetgeen de Heer tenckinck alzoo zegt, dat geene juiste, immers geene volledige beschouwing der Christelijke moraal zou zijn, geeft hij zelf op uit de woorden van paulus en de overige Apostelen, wier schriften wij bezitten. Hij stemt alzoo in zijne ontwikkeling hoofdzakelijk toe datgene, hetwelk hij zegt af te keuren.
Ten derde houdt hij niet genoeg in het oog, hetgeen nogtans bij eene naauwkeurige inzage van de schriften der Apostelen met volkomene duidelijkheid blijkt, dat zij eene ondescheidene opvatting van het Evangelie hebben. Dat onderscheid strekt zich - wij behoeven zulks den Schrijver zelven niet te herinneren - niet zooverre uit, dat de beschouwing van den een' strijdig ware met die des anderen, maar hunne onderscheidene inzigten in de Christelijke waarheid konden niet anders, dan invloed hebben op de wijze, waarop zij het praktische derzelve voorstelden.
Eindelijk heeft de Heer tenckinck, althans zoo kwam het ons voor, niet zoo veel, als zulks bij een onderzoek van dezen aard noodig ware geweest, acht gegeven op het oogpunt, waaruit de schriften der Apostelen te beschouwen zijn. Hunne brieven zijn bijna geheel tijdelijk en plaatselijk. Zij schrijven naar de behoeften der toenmalige gemeenten; veel van hetgeen zij hebben voorgeschreven en aanbevolen heeft op die behoeften eene bepaalde betrekking; zij zouden, wanneer zij voor de Christelijke maatschappij in het algemeen geschreven hadden, ongetwijfeld veel hebben ontwikkeld, waarover zij zich nu enkel in het voorbijgaan uitlaten, en omgekeerd op vele zaken, naar de behoeften van hunne lezers breedvoerig en als waren het hoofdzaken ontvouwd, in dien zin minder gedrukt. Over dat individuéle, om het zoo te noemen, in de brieven der Apostelen is door latere onderzoekingen een geheel nieuw licht opgegaan. Het schijnt ons toe, dat de Schrijver, schoon te kundig, om het uit het oog te verliezen, dit niet genoeg heeft vastgehouden.
Niemand meene, dat wij daarom den arbeid des Heeren tenckinck gering achten. Integendeel, wij zijn aan de waarheid verpligt, te zeggen, dat zijn geschrift blijken

{==61==} {>>pagina-aanduiding<<}
draagt van heldere denkbeelden, loffelijke zucht tot onderzoek en zelfstandigheid van oordeel. Het komt ons alleen voor, dat hij zich in een volkomen vrij onderzoek te zeer heeft laten belemmeren door het denkbeeld: de Apostelen hebben, hetgeen zij schreven, in den geest van het Evangelie moeten schrijven, omdat zij Apostelen waren.
En gelijk elk onderzoek der Christelijke waarheid tot hare nadere ontwikkeling kan leiden, zoo ook het door ons beoordeelde geschrift. Evenmin als wij den Schrijver onze beschouwing als de alleen ware opdringen, evenmin doet hij het aan anderen de zijne, die overal met betamelijke bescheidenheid wordt voorgedragen. Ook het aanhangsel, bevattende een onderzoek, in welken zin jezus en de Apostelen gewoon waren, de woorden vrijheid, vrij zijn, tot vrijheid geroepen worden, te bezigen, zouden tot meer dan eene bedenking kunnen aanleiding geven, maar wij kunnen zonder oppervlakkigheid of te groote breedvoerigheid daarin niet treden. De negative uitdrukking op den titel beviel ons niet.




Gedachten ten aanzien eener toekomstige meer algemeene godsdienstige Geloofsleer, overeenkomstig de Christelijke, gegrond op Natuur en Rede; door een' Geloovige. Te Amsterdam, bij Gebr. Diederichs. 1845. In gr. 8vo. IV, 360 bl. f 3-50.

Het werk, onder bovenstaanden titel in het licht verschenen, is een opmerkelijk verschijnsel in onze dagen. Te midden van de hoogst verschillende rigtingen, die elkander, ook in het godsdienstige, kruisen, mag het ten bewijze verstrekken, dat, helaas! de uitersten niet ontbreken. Voor onbevooroordeeld zelfdenkenden uit alle kerken en kerkgenootschappen is het bestemd. God geve, dat het getal der zoodanigen, als de Schrijver bedoelt, in ons vaderland gering zij!
Hij begint - na, als ter inleiding, gezegd te hebben, dat wij thans, met betrekking tot het godsdienstige, ons

{==62==} {>>pagina-aanduiding<<}
in een toestand van twijfel en onzekerheid bevinden, en dien ten gevolge geacht moeten worden in een tijdperk van overgang te leven, waarin alles streeft naar beter inzigt - met zijne lezers opmerkzaam te maken op twee groote teekenen des tijds. Er is, zoo hij meent, alomme te bespeuren eene algemeene, vroeger in die mate niet gekende, toenemende zucht tot eigene onafhankelijke overtuiging in het godsdienstige. Zoo min het Pauselijk gezag, als het gezag des Bijbels bevredigt meer. Het echte Protestantisme streeft voorwaarts in onbeperkte vrijheid van onderzoek en strijd tegen allen geloofsdwang, en tracht zijne overtuiging op een eerste, voor allen en te allen tijde geldend beginsel te gronden. Aan dit eene teeken des tijds biedt het andere de hand: toenemende kennis in de natuur. Groote vorderingen zijn er gemaakt in de natuurkundige wetenschappen. Men tracht, meer dan ooit, de geheele schepping, de bestanddeelen, de werkingen, het onderling verband en den zamenhang van alles, wat het voorwerp van 's menschen kennis kan uitmaken, zoowel den mensch zelven, als de geheele geschiedenis van het menschdom na te sporen, de natuurkunde in haren geheelen omvang èn als geschiedenis èn als wetenschap beschouwd. Hierop volgt dan eene schets van de natuurkunde en hare ontdekkingen en een beknopt overzigt van al het geschapene op aarde, met aanwijzing van de opklimming in bewerktuiging en de daarmede gepaard gaande hoogere levensopenbaring. En daaruit worden dan de volgende stellingen afgeleid: 1. Het heelal is één tezamenhangend geheel. 2. Het heelal, voor zoo ver de mensch er zich een begrip van maken kan, bestaat uit bekrachtigde stof. 3. Die stof is voor het denkvermogen van den mensch oneindig en dus in zoo verre ook onvernietigbaar. 4. Er is geene stof zonder werking, geene werking zonder stof denkbaar. 5. In het heelal bestaat niets zonder oorzaak. 6. Elke oorzaak heeft zijne
eigenaardige, noodzakelijke gevolgen. 7. Elk gevolg ontwikkelt zich uit zijne oorzaak, volgens standvastige regelen, natuurwetten genaamd. 8. Alles in de natuur streeft naar

{==63==} {>>pagina-aanduiding<<}
individuële volkomenheid en daarmede steeds gepaard gaande meerdere zelfbewustheid. Het valt in het oog, dat deze stellingen, oppervlakkig beschouwd, vrij materialistisch klinken.
Naar aanleiding van het voorgaande volgen nu eenige beschouwingen omtrent God, omtrent de stof, de plant, het dier en den mensch in het algemeen, en omtrent den mensch in het bijzonder. De niet gekende, voor ons begrip of verbeelding niet bereikbare oorzaak van het heelal noemen wij God, en Hem kennen wij al de hoedanigheden en krachten toe, die in zijn gewrocht worden waargenomen. De mensch is, even als al het aardsche, geheel stoffelijk. Alle levensopenbaringen in den mensch zijn wijzigingen dier stof. De menschelijke geest is het fijnste en edelste, wat zich in den mensch ontwikkelt, en de kiem voor de ontwikkeling van zijn hooger aanwezen na den dood.
Men kan uit deze praemissen reeds eenigermate de resultaten opmaken, waartoe zij leiden. Zij bepalen zich tot de godsdienstige en maatschappelijke belangen in het algemeen. De godsdienstleer van den geloovige, op de hem bekende schepping, als op haren grondslag, gebouwd, omvat het geloof, 1o. aan God, de eenige oorzaak van alle ontstaan en voortduring, het begin, midden en einddoel aller dingen; 2o. aan eene oneindig voortdurende ontwikkeling van het heelal in al zijne deelen, en meer bijzonder van den mensch, tot meer zelfstandig bewustzijn en overeenstemming met alles, d.i., tot steeds toenemende gelukzaligheid, door meer en meer gelijkvormig te worden aan God, 3o. aan den aanleg en het vermogen in den mensch, om zelf zijne gelukzaligheid te bevorderen. Met andere woorden vinden wij hier dan het geloof aan God, deugd en eeuwig leven. - Wat daarna over godsdienstigheid, deugd en pligt voorkomt, is hiermede overeenkomstig. Het gebed van den geloovige bestaat o.a. hierin, dat hij, door de voorstelling van het Goddelijke, waaraan hij tracht gelijkvormig te worden, zichzelven krachtdadig bemoedigt, zich zelven en zijne medemenschen verheer-
{==64==} {>>pagina-aanduiding<<}
lijkt. Het toenemen in volmaaktheid en gelukzaligheid is de verhooring van dat gebed. - Ten einde deze schrale geloofsleer in overeenstemming te brengen met de Christelijke, wordt de kerkelijke voorstelling derzelve als onhoudbaar afgewezen, en de optrede van jezus christus, in verband met de algemeene wereldgeschiedenis, de aanvang genoemd van een nieuw tijdperk van hoogere geestontwikkeling en verlichting. Van de Christelijke leer komt dan, met ter zijde stelling van al het overige, alleen haar algemeene en zekere hoofdinhoud in aanmerking: het gebod van liefde, als het middel, om
den mensch aan God gelijkvormig te doen worden. En van christus zelven wordt niets meer gezegd, dan dat Hij een Profeet was, wiens verheven geest zijnen tijd ver vooruit streefde, en die, reeds vóór meer dan achttien eeuwen, datgene gevoelde en als leer der gelukzaligheid verkondigde, wat in den geheelen zamenhang van Gods werken als doel ligt opgesloten, en als middel tot 's menschen wezentlijk heil daaruit te leeren valt. - Eindelijk worden 's menschen uitzigten in de eeuwigheid, of liever, de eeuwige gevolgen der deugd, overeenkomstig het daaromtrent vroeger gezegde, ontwikkeld.
Ten aanzien van onze maatschappelijke betrekkingen wordt de invloed dezer geloofsleer aangewezen op Godsdienst en Staat, op den regtstoestand, op het onderwijs en op de eeredienst. Kunnen wij dit een en ander niet teruggeven, wat hier aangaande de eeredienst van den geloovige voorkomt mag echter niet verzwegen worden. Zij, die met de wereld en hare geschiedenis het meest bekend zijn en daarbij eenen waren godsdienstigen zin bezitten, zullen de meest geschikte Godsdienst-leeraars des volks zijn. Onderwijs in alles, wat de schepping aangaat, zal in de onderlinge zamenkomsten der gemeente gegeven worden. Het in woorden uitgesproken gebed zal de opentlijke betuiging bevatten van de overeenstemming, die tusschen allen heerscht, door toon- en zangkunst afgewisseld. In plaats van den kinderdoop te begeeren, zal de geloovige plegtig beloven, dat hij zijn kroost zal opleiden tot

{==65==} {>>pagina-aanduiding<<}
gelijkvormigheid aan God. Heeft die opleiding doel getroffen, dan zal de volwassen jongeling opentlijk verklaren, dat hij zich beijveren zal, om tot de gelukzaligheid van allen mede te werken. En het groote gedenkfeest van de vrijverklaring der rede, dat in de gemeente het Avondmaal vervangen moet, zal aan jezus christus, als den eersten grondlegger dier vrijheid, dankbaar zijn toegewijd.
In een Besluit wordt de lof dezer godsdienstleer uitgesproken, omdat zij berust op een' hechten, voor ieder toegankelijken grondslag; omdat zij bevattelijk is, in overeenstemming met het ingeschapen gevoel en met de rede; omdat zij opleidt tot deugd en aller gelukzaligheid beoogt, omdat haar grondslag het beginsel is van alle wetenschap en zij zelve steeds vatbaar blijft voor volmaking.
Zietdaar, wat ons hier wordt opgedischt als de vrucht van een gezet onderzoek van vijfentwintig jaren. Het heeft ons moeite gekost, den hoofdinhoud daarvan op te geven. Wij beklagen den man, die zóó lang onderzocht en nog niet meer gevonden heeft, dan een dor Deïsme, met materialistische grondbeginselen vermengd, die van jezus christus spreekt, zonder Hem te kennen in zijne hooge volkomenheid, in zijne onuitsprekelijke waarde voor het schuldig en bedorven zondaarshart, en die, met ter zijde stelling der éénig ware troostbron, elders bevrediging zoekt voor zijnen beteren mensch. In hetgeen, bl. 20-31, over den Bijbel en deszelfs gezag voorkomt, heerscht zulk eene mate van oppervlakkigheid, dat wij ons niet genoeg kunnen verwonderen, hoe iemand, wien het om waarheid schijnt te doen te zijn, in een vraagstuk van zoo hoog gewigt zoo ligtvaardig kan te werk gaan. Daarbij wordt van alle meer redelijke opvatting des Bijbels, als oorkonde van Gods openbaringen, geheel gezwegen. Dit ware echter nog te vergeven, indien, bl. 257-289, het Evangelie meer ware voorgesteld, gelijk het is, en daarbij op den persoon van christus, zoo als Hij in het Evangelie optreedt, meer ware acht geslagen. Onedelmoedig is het, met de kerkleer ook het Evangelie zelf, als ware het daarvan niet onderscheiden, te verwerpen. En wat wordt,

{==66==} {>>pagina-aanduiding<<}
in de plaats daarvan, den Christen aangeboden? Het geloof aan een' God, die niet meer is dan de oorzaak van alles, wat bestaat, van wiens almagt en wijsheid nu en dan, van wiens liefde ter naauwernood gesproken wordt, en wiens wezen zich oplost in zeker ideaal van volkomenheid. Wie met het geloof aan zulk een' God zich vergenoegen kan, die heeft den God van het Evangelie, die ‘liefde’ is, nooit gekend. Wie meent, met zulk een schemerachtig ideaal voor oogen, de deugd te kunnen beoefenen, die weet niet, wat zonde is. Wie voor zich zelven rust kan vinden in de hope der onsterfelijkheid, gebouwd op een' materialistischen grondslag, zie toe, dat hij zich niet bedriege! Wij voor ons hebben in dit aardsche leven tot onze geruststelling en vertroosting een' God noodig, die met wijsheid en liefde ons lot bestuurt, bij wien de haren van ons hoofd alle geteld zijn, en van wien wij weten, dat Hij met zijne leidingen ons waarachtig geluk bedoelt. Bij het pijnigend gevoel van zonde en schuld, nemen wij uit de hand van christus ootmoedig de verzekering aan, gestaafd door zijne overgave tot in den dood, dat er bij dien God vergeving is. Dankbaarheid voor zoo groot eene weldaad beweegt ons, meer dan eenig gebod ooit zou kunnen, tot heiligmaking, en doet ons streven naar gelijkvormigheid aan Hem, den éénig volmaakte. Op dien weg des levens is christus ons de getrouwe leidsman en voorganger, aan wien wij ons veilig toevertrouwen en in wiens gemeenschap wij ons zalig gevoelen. En de hope des hemels, die ons bestraalt, heeft voor ons daardoor alleen volkomene zekerheid, omdat Hij, de verrezene en verheerlijkte, daarvan het onderpand is. Zoo kennen wij Hem uit het Evangelie. Dat Evangelie, het is vooral vervat in de schriften des N. Verbonds. De enkele geloofwaardigheid van deszelfs geschiedkundige boeken zou voor ons reeds genoegzaam zijn, om dien Heer en
dat Evangelie ons hoog te doen waarderen. En een vlugtige blik op de troosteloosheid van het ongeloof, onder wat gedaante het zich ook vertoont, doet onze ingenomenheid met dat Evangelie rijzen en vuurt onze dankbare

{==67==} {>>pagina-aanduiding<<}
liefde aan tot Hem, die ons in christus eerst heeft liefgehad.
Wij weten den ongenoemden Schrijver geen' beteren raad te geven, dan dezen, dat hij trachte bekend te worden met zijne eigene behoeften als mensch en als zondaar voor God; dat hij trachte door te dringen tot het wezen der zonde, hare algemeenheid, strafwaardigheid en rampzalige gevolgen, dat hij inkeere tot zich zelven! Dan neme hij het Evangelie ter hand, werpe alle schadelijk vooroordeel van zich, en onderzoeke met een onbevangen geest, met de bede tot zijnen God om licht en waarheid! Vooral trachte hij den Heer, van wien het Evangelie getuigt, te leeren kennen, zoo als Hij is! De gezette lezing en overpeinzing van ullmann's voortreffelijk geschrift: die Sundlosigkeit Jesu, zou daartoe, onder hoogeren zegen, reeds van goede vrucht kunnen zijn. En heeft eenmaal de geheel éénige voortreffelijkheid van den Heer zijn harte ingenomen, o dan geve hij zich aan Hem ter verlossing over, en worde zijn geloovige en getrouwe discipel!
Wij vreezen voorts van dit geschrift voor de goede zaak des Christendoms weinig kwaads. Het is dor en afgetrokken, en de stijl is alles behalve wegslepend. Er behoort meer ernst toe, dan het ongeloof gewoonlijk medebrengt, om het ten einde toe uit te lezen. Ook zou het ons bevreemden, indien opregte Christenen er door geschokt werden in hun geloof. Het werk bevat, zoo als de inhoud uitwijst, niet zoo zeer een' regtstreekschen aanval op het Christendom. De redeneringen, enkel op natuurkunde gebouwd, gaan meer daarbuiten om. Daar alleen, waar hare resultaten in overeenstemming moeten gebragt worden met de Christelijke leer, komt deze ter sprake. En dan is het spoedig te bemerken, dat zij, van hare eigenaardige en meest kenmerkende bestanddeelen beroofd, geheel en al een eigen maaksel is.
Ten slotte prijzen wij de gematigdheid van den Schrijver, waardoor hij zich van alle bitse en onheusche uitvallen onthoudt, en zijne bescheidenheid, zoo als die vooral blijkt uit zijn voorberigt. Wijst hij aldaar zijnen beoor-
{==68==} {>>pagina-aanduiding<<}
deelaar de wijze aan, waarop hij wenscht bestreden te worden, wij wenschen hem van heeler harte zulk eene bestrijding toe, maar achten de wederlegging van zijn geschrift overigens minder noodzakelijk. Met meerder regt zou van hem kunnen gevorderd worden, dat hij zich verplaatse op het meer gewone, Christelijke standpunt, en daar eerst het Christendom wederlegge, eer hij het gebouw zijner toekomstige, meer algemeene, godsdienstige geloofsleer breeder tracht op te trekken. Dat de naam van geloovige, dien hij zich in deze bladen gegeven heeft, een geusurpeerde titel is, behoeft, na het gezegde, niet te worden aangewezen. En dat zijn geschrift door de menigte van aanhalingen uit schrijvers van allerlei kleur en denkwijze, waarmede het is opgevuld, een hoogst zonderling voorkomen heeft, zal ieder bemerken, die het in een verloren oogenblik mogt in handen nemen.




De Bijbelsche Geschiedenis, naar de behoeften van dezen tijd, geschetst in Voorlezingen voor Beschaafden, door C.H. Kalkar. Uit het Hoogduitsch vertaald door Dr. L.S.P. Meyboom, Predikant te Stiens. IIde Deel. Te Groningen, bij J.B. Wolters. 1845. In gr. 8vo. 491 bl. f 4-65.

Reeds kondigden wij het eerste Deel van kalkar's belangwekkende Voorlezingen aan. Het tweede, dat thans voor ons ligt, behandelt het tijdvak van de Babylonische ballingschap tot aan de hemelvaart van christus in een vierëntwintigtal afdeelingen. De Schrijver begint met een terugblik te slaan op den reeds afgewandelden weg, en een overzigt van het tijdperk der vier laatste eeuwen vóór de komst van christus te geven, om overtuigend te doen zien, hoe aan de eene zijde de vatbaarheid voor, maar ook van den anderen kant het verlangen naar de komst des Verlossers in de Joodsche en Heidensche wereld tot den hoogsten trap was gestegen. Vervolgens bepaalt hij ons bij de laatste Profeten des O.V., bij de merkwaardige

{==69==} {>>pagina-aanduiding<<}
gebeurtenissen, die den herbouw van stad en tempel kenmerkten, en bij den burgerlijken en zedelijken toestand des volks na de herstelling. Waar vervolgens de boeken des O.T. zwijgen, tracht hij uit de ongewijde schrijvers, die over dat tijdperk handelen, eene aaneengeschakelde en levendige voorstelling te geven, waarbij echter op te merken valt, dat kalkar onder anderen van het tweede en derde boek der Maccabeën meer gebruik maakt, dan de bekende bezwaren tegen de geloofwaardigheid dier geschriften schijnen toe te laten, schoon hij overigens tot staving van hun gezag geene enkele bijdrage levert. Uitvoerig staat hij stil bij de gedragingen en wreedheden van herodes, en voegt daarbij, vóór hij tot de geschiedenis der nieuwe Bedeeling overgaat, nog een kort overzigt van de laatste lotgevallen des Israëlitischen staats tot op de verwoesting van Jeruzalem. ‘Terwijl wij zoo over de puinhoopen van het volksbestaan eener ongelukkige natie voortwandelen, door eene met roofdieren vervulde woestijn, was het Godsrijk reeds op aarde gesticht, en de boden des vredes hadden reeds menig harte gewonnen voor de vereeniging, op welke de magt van menschen niets vermag. De moederlijke armen der ware Godsdienst hadden reeds zoo menigen lijder en bezochten uit de dwalingen gedragen, en hem geplaatst onder de beschutting van den boom, die de geheele aarde overschaduwen zou. Tot de geschiedenis van het Godsrijk wenden wij ons nu, om onzen terneêrgeslagen geest door het gevoel der schoonste gaven van den H. Geest te verheffen. Zoo lief had God het diepgezonken geslacht der menschen, dat Hij deszelfs leven vernieuwde, door de mededeeling van zijn eeuwig, heilig leven!’ - Met deze woorden voert kalkar ons op den heiligen grond der Evangelische geschiedenis, en geeft ons in eene vrij geleidelijke orde een overzigt van hare voornaamste bijzonderheden,
aanvangende met inleidende opmerkingen over den persoon, het doel en de Evangelische berigten van jezus, en van de geboorte des Doopers af doorloopende tot aan de hemelvaart toe. Het standpunt dier voorstelling is zeer geloovig, jezus wordt

{==70==} {>>pagina-aanduiding<<}
als Godmensch beschouwd, en al het wonderdadige, dat van Hem verhaald wordt, letterlijk aangenomen, zonder dat eene enkele bedenking gemaakt, veel minder nog voorgekomen of opgelost wordt. Tot verklaring der hoofdzaken is betrekkelijk slechts zeer weinig geleverd. Meestal doet kalkar weinig meer, dan op levendigen toon verhalen, wat de Evangeliën ook verhalen, terwijl hij dan onder of na die mededeelingen eenige losse opmerkingen maakt, waarvan sommige ongetwijfeld zeer schoon en belangrijk, enkelen zelfs nieuw en oorspronkelijk zijn. Wij kennen de behoeften der toehoorders niet, voor welke hij sprak. Indien zij met de bedenkingen der critiek in de laatste tien jaren niet bekend, of boven dezelve verheven waren, dan moge het hier geleverde voldoende zijn; anders zouden wij daarvoor vreezen, en in dit opzigt dezen arbeid slechts weinig boven dien van böckel stellen. Meestal kiest kalkar algemeene uitdrukkingen, en verbergt zich achter oratorische wendingen, waardoor de moeijelijkheden ontdoken worden. Om slechts enkele proeven uit de geschiedenis van jezus' kindschheid te noemen: Het veelbesprokene verschil tusschen de beide geslachtslijsten des Heeren wordt naauwelijks vermeld, en in 't geheel niet vereffend. Van de aankondiging der geboorte vinden wij geen letter meer, dan Luc. II:8-14 verhaald wordt, en weinig beter is het met simeon en anna. De ster der wijzen is ‘buitengewone teekenen aan den hemel.’ De bezwaren tegen den kindermoord, of uit het raadselachtige van herodes' gedrag, of uit het verschil tusschen mattheus en lucas in de opgave der woonplaats van jezus' ouders, schijnen voor kalkar niet te bestaan. Dik wijls wordt zijne geheele voorlezing slechts paraphrase der Evangeliën. En waar
hij iets meer geeft, daar wordt de vereischte duidelijkheid maar al te dikwijls gemist. Men leze, hetgeen bl. 385 voorkomt aangaande de diepere beteekenis van jezus' lijden, en vrage zich af, of men in die duistere, onbepaalde, schijnbaar regtzinnig klinkende uitdrukkingen de Evangelische leer der verzoening zal herkennen: wij voor ons betwijfelen het ten sterkste. De Eerw. Vertaler

{==71==} {>>pagina-aanduiding<<}
heeft wèl gedaan, dat hij hier en daar de leemten van dit geschrift door eenige aanteekeningen heeft trachten te verhelpen; maar hoe vele annotatiën had hij kunnen schrijven, eer het boek geworden was, wat het naar de behoefte onzes tijds wezen moest! Wij blijven er bij, dat eene omwerking met een oog op het vaderlandsche publiek meer ware aan te raden geweest.
Onbekend toch aan onze beschaafde Christenen zouden wij het in geenen deele wenschen. Daartoe bevat het te grooten rijkdom van belangrijke gezigtspunten en herinneringen. Soms waren wij bij het lezen verbaasd, hoe zoo veel diepzinnigheid met zoo veel oppervlakkigheid zamen kon gaan. Heerlijk schoon is de beschrijving van Israëls karakter in zijne nieuwere geschiedenis, de voorstelling van de zedelijke gesteldheid der dagen, waarin christus optrad, en de vergelijking van esra met mozes, menschkundig de voorstelling van het gedrag en de handelwijze van pilatus, en - hoe kort ook - rijk aan aanleiding tot dieper nadenken is het medegedeelde aangaande jezus' leerwijze, de keuze der Discipelen, de Supra-naturalistische verklaring der bezetenheid, en de terugblik op het geheel van jezus' leven, na de beschrijving zijns doods. Jammer, dat ook het aesthetische der uitdrukking, dat wij hier vaak met welgevallen gadeslaan, niet altijd zuiver bewaard is. Zoo heet nathanaël ‘de eerste bloessem der Evangelische gemeenschap.’ De wonderen zijn ‘enkele daadzaken van een hooger leven, in den kring der eindigheid neêrgedaald,’ en wij zouden meer dergelijke phrasen kunnen noemen. Dat de Schrijver bij het Maccabeeuwsche tijdperk en de regering van herodes naar evenredigheid uitvoeriger stilstaat, dan bij vele der merkwaardigste gebeurtenissen uit jezus' leven, moet waarschijnlijk daaruit verklaard worden, dat hij de eersten als minder bekend vooronderstelde, schoon zeker de laatsten belangrijker waren en grondiger behandeling verdienden.
Kortom, naast vele andere geschriften over de geschiedenis des Bijbels kunnen de Voorlezingen van kalkar gerustelijk worden aanbevolen, om de bijdragen, die zij

{==72==} {>>pagina-aanduiding<<}
leveren tot kennis van het Symbolisch en Theocratisch karakter der gewijde verhalen, maar in plaats van, of boven anderen, die tot regt verstand van den inhoud des Bijbels ook in ons vaderland belangrijke mededeelingen bevatten, zouden wij ze niet gaarne aanprijzen willen. De Vertaler heeft zich, behoudens enkele Germanismen (zoo als reden van jezus, voor redevoeringen of redenen) vrij gelukkig van zijne taak gekweten, en verdient onzen dank. Moge het werk naar den wensch des Schrijvers bijdragen, om de overtuiging te versterken: ‘dat de Bijbel de geschiedenis van ééne heilige kerk bevat, wier hoeksteen christus is; dat het gebouw, hetwelk wij op het fundament der Profeten hebben zien optrekken, thans voleindigd is, door Hem, die de ware bouwmeester is; dat de beelden, die duistere toespelingen bevatten, nu duidelijke afbeeldingen zijn geworden van den grooten Koning, wiens staf en schepter met regtvaardigheid is versierd, en wiens uitgang van eeuwigheid is.’





Gedachtenisviering van vijfentwintigjarige Evangeliebediening te Made en Drimmelen, gehouden den 13 April 1845, door P.A. Giltay, Predikant aldaar. Te Dordrecht, bij H. Lagerwey. 1845. In gr. 8vo. 32 bl. f :-30.

De regt eerwaardige giltay, die zich door meer dan eene voortreffelijke leerrede omtrent de vaderlandsche kerk in het algemeen en zijne gemeente in het bijzonder verdienstelijk heeft gemaakt, heeft beide door de uitgaaf dezer gedachtenisrede wederom aan zich verpligt. Zij kenmerkt zich niet door sierlijkheid van stijl, schoonheid van beelden en vernuftige wendingen (en daardoor moest zij zich, voor eene eenvoudige landgemeente gehouden en bepaaldelijk voor haar in het licht gegeven, niet onderscheiden); maar niemand zal haar orde, fikschheid van bewerking, regt Evangelische voorstelling der waarheden, eenvoudigheid en hartelijkheid betwisten. - Na eene gepaste In-
{==73==} {>>pagina-aanduiding<<}
leiding en een krachtig gebed, en eene korte maar zinrijke verklaring van den tekst (Eph. III:20, 21) toonde hij aan, dat hetgeen paulus, met de woorden van vers 20, in God roemde, ook door zijne gemeente in God geroemd kon worden. Vervolgens onderhield hij haar, naar aanleiding van vs. 21, over het beantwoorden aan hare en zijne verpligting om met paulus God te verheerlijken, en eindelijk besloot hij met bijzondere toespraken, waaronder die aan den Heer l. blankenbijl, een man van groote verdiensten, hoofd der lagere en eener bloeijende kostschool te Drimmelen, uitmunt. De Aanteekeningen, achter de leerrede gevoegd, geven haar vooral eene blijvende waarde en zijn voor de kerkelijke geschiedenis niet zonder belang. Wij wenschen den Heer giltay geluk met zijne wèl volbragte taak en bidden, dat God hem nog lang in staat stelle om zijne gemeente door voorbeeld, woord en schrift nuttig te zijn. Wij prijzen de gemeente gelukkig, die zulk een' leeraar bezit, en zijn overtuigd, dat zij dien schat hoog zal blijven waarderen.

Iets over de geschiedenis en de waarde der Schedelleer. Eene Voorlezing, gehouden voor eenen kring (van) beschaafde toehoorders, door L. Choulant, Hoogleeraar te Dresden. Uit het Hoogduitsch vertaald, en met eenige aanteekeningen en twee houtsneêfiguren vermeerderd. Te Amsterdam, bij J. Noordendorp. 1845. In gr. 8vo. VI en 58 bl. f :-70.

Wanneer mannen, die in de wetenschap hoog staan, hunne kunde aanwenden, om verlichte denkbeelden, vooral omtrent onderwerpen van natuurkundigen in het bijzonder van anthropologischen aard, bij een, schoon niet geletterd, maar toch beschaafd publiek te verbreiden, zoo moeten wij dergelijke pogingen van ganscher harte toejuichen; maar vooral wekt het onze belangstelling, wanneer zoodanige mannen het ondernemen, heldere en onbevangene voorstellingen te geven omtrent onderwerpen,

{==74==} {>>pagina-aanduiding<<}
welke jaren lang genoegzaam alleen door kwakzalvers of halfgeleerden werden behandeld, en daardoor aan den eenen kant bij het wetenschappelijk en gezond oordeelend, dus bij het kleinste gedeelte van het publiek in minachting zijn geraakt, aan den anderen kant bij het groote, niet denkende publiek tot de grofste dwaalbegrippen, tot bijna middeneeuwsche wondervoorstellingen, ja niet zelden tot liefdelooze veroordeelingen aanleiding hebben gegeven. De met roem bekende Hoogleeraar l. choulant, dien wij uit zijne schriften kennen, als den uitstekenden arts, als den ijverigen onderzoeker op het gebied van de geschiedenis der geneeskunde, als den kritischen kenner van de schriften der oudere geneeskundigen, heeft meer dan eens zich aan deze moeijelijke taak gewaagd. Voor eene gemengde vergadering van mannen en vrouwen uit den beschaafden stand heeft hij vroeger (in 1834 en 1835) voorlezingen gehouden over de natuurlijke geschiedenis van den mensch, over de zinnen en over de willekeurige beweging: later heeft hij over het dierlijk magnetismus en over de kranioskopie verhandeld. Alleen de verhandelingen over beide laatstgenoemde onderwerpen kent Ref. door eigene lectuur. Ref. was verlangend, te weten, hoedanig oordeel een man als choulant, van wien men vooronderstellen mogt, dat hij vrij was zoowel van mysticisme, als van materialisme, vellen zoude over onderwerpen, aan welken zoo langen tijd, als 't ware bij voorkeur, ongeloof, bijgeloof en vuige winzucht zich hadden laten gelegen liggen. Na de lezing van beide verhandelingen ondervond Ref. eene groote mate van bevrediging; hoezeer meer na de lezing van die, welke het onderwerp onzer tegenwoordige aankondiging uitmaakt, dan van die over het dierlijk magnetismus. Waarschijnlijk is de reden hiervoor daarin gelegen, dat de kranioskopie meer voor eene wetenschappelijke behandeling vatbaar is, dat men haar op eenen zuiver natuurkundigen grondslag kan opbouwen, al moge men dan ook
verder bij die opbouwing nog aan vele mistastingen blootgesteld blijven; terwijl het magnetismus, indien het bestaat, hoogstens als een pathologisch verschijnsel van dat

{==75==} {>>pagina-aanduiding<<}
gedeelte onzer organisatie, welks ziekten met de meeste duisternis omhuld zijn, kan beschouwd worden, en de gelegenheid zich slechts zelden aan den onbevooroordeelden onderzoeker aanbiedt, hetzelve in deszelfs zuiveren, van alle bedriegerijen ontblooten vorm waar te nemen.
De eerste bladzijden der boven aangekondigde verhandeling dienen, om den lezer [de hoorders] eenigzins op het standpunt te brengen, van uit hetwelk de Hoogleeraar de zaak wenscht te beschouwen. Hij maakt opmerkzaam op den verschillenden aanleg der menschen: opvoeding en omstandigheden alleen zijn niet in staat, dit verschil te weeg te brengen, maar wij zijn reeds van natuur individuen. Doch ‘hoe verschillend men ook over de natuur van den mensch moge oordeelen, voor allen staat de stelling onveranderlijk vast, dat het geestelijke met het ligchamelijke evenredig verbonden is, en dat er geene geestelijke kracht en geene geestelijke vorming bestaat, die niet aan eene ligchamelijke voorwaarde onafscheidelijk is verbonden. Want eerst door die verbinding van het geestelijke en ligchamelijke ontstaat het individu, de persoon, dat onscheidbare geheel, hetwelk wij met den naam mensch bestempelen.’ Evenwel is het geringste aantal dezer ligchamelijke gesteldheden, welke met het geestelijke in zoo naauw verband staan, voor ons te herkennen; de meesten zijn in het diepste der ligchamelijke bewerktuiging verscholen. Echter zijn er toch ook vele, welke door het oog en oor van iemand kunnen waargenomen worden en derhalve teekenen van den inwendigen toestand vormen. Hiertoe behoort de taal, de toon, het gebaar, welke over het algemeen slechts teekenen van voorbijgaande gesteldheden der ziel opleveren, schoon toch ook in alle drie iets blijvends is; het gelaat, waarin noch het blijvende, noch het veranderlijke de bovenhand heeft, maar beide als 't ware even veel gelden, en eindelijk de schedel, welke als een blijvend, slechts door het verloopen van het leven zelf veranderlijk deel, tot een vrij zeker zinnebeeld (symboliek) van het inwendige dient, om het blijvende in den menschelijken
geest te raden. De Hoogleeraar gaat vervolgens

{==76==} {>>pagina-aanduiding<<}
over tot de beschouwing van het beenstelsel en wel hoofdzakelijk onder twee gezigtspunten: de beenderen ‘zijn deels de vaste werktuigen voor de beweging, en zijn onder deze de gewigtigste deelen, naar welke alle andere zich voegen en aan welke zij zich aanhechten moeten; deels verschaffen zij omhulsels voor gewigtiger werktuigen, dan zij zelve zijn, en op deze plaatsen zijn zij ondergeschikt, van de andere deelen afhankelijk.’ In het eerste opzigt heeft het beenstelsel deszelfs hoogste ontwikkeling in de hand bereikt, in het tweede in den schedel. ‘Zoodra men dus uit de gedaante van het been op den toestand van den geest gevolgtrekkingen wilde maken, het beenstelsel dus als zielkundig zinnebeeld gebruiken wilde, moest men noodzakelijk op beide genoemde deelen, op de hand en den schedel, stooten.’ Hierdoor ontstond reeds vroeg de chiromantie, handwaarzegkunde; later de kranioskopie, schedelleer. Door eene korte beschrijving der eerstgenoemde kunst wijst de Schrijver het ijdele en beuzelachtige derzelve aan. ‘Geheel anders is het gelegen met de leer der beteekenis van de vormen des schedels, met de kranioskopie, want daar aan den schedel het been het ondergeschikte en van iets hoogers afhankelijke deel is, daar aldus uit deszelfs vorm de vorm van dat hoogere, uit de gedaante van den schedel de gedaante der hersens als eigenlijk werktuig der ziel afgeleid kan worden, zoo is het mogelijk, uit de gedaante van den schedel eene gevolgtrekking te maken over [tot] de bewerktuiging van den geest, en de schedelleer neemt hare plaats in onder de ernstige wetenschappen, hetgeen met de handwaarzegkunst nimmer het geval kan zijn.’ Menigeen zoude uit deze woorden kunnen afleiden, dat de Hoogleeraar de waarde van de schedelleer te hoog stelt. Eene oplettende lezing van de volgende bladzijden zal voldoende zijn, om den
Schrijver van deze beschuldiging vrij te pleiten, daar uit dezelve blijken zal, hoedanig hij die wil beoefend hebben.

(Het overige hierna.)


{==77==} {>>pagina-aanduiding<<}

Leerboeh der Algemeene Ontleedkunde, toegepast op de Natuur en Ziektekunde van den Mensch, door L. Mandl, Dr. in de Geneesk. enz. Uit het Fransch vertaald en met eenige Aanmerkingen voorzien door J.G. Kloppert, Officier van Gezondheid der 2de Klasse, en Doctor in de Genees- en Verloskunde. Met 5 Platen. II Deelen. 's Hertogenbosch, bij Gebr. Muller. 1844. In gr. 8vo. 542 bl. f 6-:

Eene daadzaak is het, dat voor geneeskundigen de algemeene ontleedkunde onontbeerlijk is. En evenwel is het onloochenbaar, dat deze belangrijke tak van studie, onder ons, gedurende een aantal jaren een onbeploegd veld gebleven is, ja dat de algemeene ontleedkunde voor de meesten een ijdele naam was. Het was dus, volgens de meening van den Vertaler, een nuttige arbeid, een werk, over algemeene ontleedkunde handelende, in onze moedertaal over te brengen. Aangenomen, dat dit eene waarheid zij, zoo betreurt Ref. het, dat de keuze juist op het aangekondigde werk gevallen is; daardoor zal immers het vooruitzigt afgesneden zijn, om een werk in onze taal te bekomen, dat geheel aan de eischen der tegenwoordige wetenschappen voldoet. Wenschelijker ware het Ref. toegeschenen, indien één der Duitsche ontleedkundige handboeken ware vertaald geworden. Duitschland bezit op dit oogenblik verschillende dergelijke, welke boven dit wel den voorrang verdiend hadden. De strekking van dit Tijdschrift laat niet toe, om dit handboek (beter vertaald door handleiding) te analyseren; dit onderzoek zoude te ver heen leiden. Ref. stoot al dadelijk op eene belangrijke leemte; want hij vraagt het den onbevooroordeelde naar geweten af, kan men de mikroskopische ontleedkunde van de algemeene ontleedkunde scheiden? Zijne meening is, neen; de eene is een uitvloeisel van de andere, en daarom mag zij niet afzonderlijk behandeld worden. Wanneer dus mandl's algemeene ontleedkunde zal bestudeerd wor-
{==78==} {>>pagina-aanduiding<<}
den, zal men genoodzaakt zijn, zijn werk over mikroskopische ontleedkunde allereerst in de Fransche taal te bestuderen. Dit is wel de hoofdreden, waarom Ref. het betreurt, dat door den Vertaler niet meer op de behoefte en vereischte eener vertaling gelet is; daardoor heeft hij eenen nutteloozen arbeid verrigt, want de toekomstige geneeskundige, voor wien dit werk voornamelijk geschreven is, heeft aan dit werk als volledige handleiding niet
genoeg.
Overigens is de Vertaler zeer goed voor dezen arbeid berekend, want waarlijk het is geene gemakkelijke taak, de gedachten van den oorspronkelijken Schrijver over dusdanig onderwerp zuiver mede te deelen.
Het geheele werk bestaat uit twee Deelen en is in twee hoofdafdeelingen verdeeld; in de eene worden de algemeene eigenschappen van de bewerktuigde stelsels medegedeeld, terwijl in de andere de beschrijving volgt van de bewerktuigde stelsels. Achter aan het werk vindt men verschillende bijgevoegde noten, welke betrekking hebben op latere onderzoekingen en tot aanvulling van het vroegere dienen, in zooverre deze onderzoekingen nog niet bekend waren, tijdens het eerste gedeelte geschreven werd. Overigens is het werk geheel in toepassing gebragt met de natuur- en ziektekunde van den mensch. Vijf goed uitgevoerde platen zijn achter het werk tot opheldering gevoegd. Kwamen er niet zoo vele zinstorende drukfeilen in het werk voor, dat wel eenigzins door eene aan het einde bijgevoegde lijst van errata verholpen is, Ref. zoude niet aarzelen de uitvoering goed te noemen.
Niettegenstaande al deze gemaakte aanmerkingen hoopt Ref., dat de studerende jeugd dit werk tot handleiding zal gebruiken; vooral indien de Vertaler er toe mogt besluiten, om ook mandl's mikroskopische ontleedkunde in onze taal over te brengen; dan zal men tot begin eene zeer goede leiddraad hebben. Ref. hoopt dan ook, dat het doel van den Vertaler bereikt worde, om daardoor namelijk mede te werken, dat de algemeene ontleedkunde

{==79==} {>>pagina-aanduiding<<}
hier te lande niet zoo flaauwhartig beoefend worde, als zulks tot nog toe het geval was.

..m...





De Sterrenhemel verklaard door T. Kaiser, Hoogleeraar te Leiden.

Het Uitspansel en deszelfs Werelden, door den Hoogleeraar J.J. von Littrow, Directeur van het K.K. Observatorium te Weenen.

(Vervolg en slot van bl. 27.)

Terugkeerende tot het werk van Prof. kaiser merkten wij bij de melding van de massa's en digtheden der planeten op, waarvan noch hij, noch von littrow, noeh, voor zoo ver wij weten, iemand melding maakt, dat, met uitzondering van de aarde, het aantal waehters in eene soort van omgekeerde evenredigheid schijnt te staan tot de digtheid der hoofdplaneet. Wanneer de Schrijver zegt, dat de ligchamelijke grootte der zon 13,000,000 maal die der aarde bevat (bladz. 91) is dit kennelijk eene drukfout, en wanneer hij zegt, dat Mereurius, Venus, de aarde en Mars in digtheid zeer na met elkander overeenkomen, lijdt dit ten aanzien van de eerste planeet nog al uitzondering, daar deze volgens von littrow (bladz. 324) 3,61 bedraagt, de aarde = 1. Van deze verhouding wijkt Jupiter, schoon in omgekeerden zin, niet zoo veel verder af. - Nu volgt de afzonderlijke beschrijving van de zon en de planeten, en in een afzonderlijk hoofdstuk van de maan en de overige wachters. Dit een en ander is kort, maar zaakrijk, en hetgeen wij naauwelijks behoeven te zeggen, geheel vrij van die ijdele, buiten de waarnemingen omloopende bespiegelingen en gissingen, waardoor de sterrekundigen zelve wel eens schuldig zijn geweest aan het veroorzaken van het bespotten hunner wetenschap. Het zij ons hier wederom vergund eene kleine misstelling te verbeteren. De Hoogleeraar zegt, bladz. 117, dat ‘Mars bij den eenen tegenstand met de zon tweemaal verder, dan bij den anderen van ons kan verwijderd wezen.’ Wanneer men van den grootsten zons-afstand van Mars, 34,77 millioenen mijlen, aftrekt den kleinsten der

{==80==} {>>pagina-aanduiding<<}
aarde, 20,53 m. mijlen, dan bekomt men den grootsten afstand van Mars en de aarde bij de oppositie = 14,24 m. mijlen. En van den versten zonsafstand van Mars in zijn perihelium, 28,85 m. mijlen, dien der aarde in haar aphelium, 21,23 m. mijlen aftrekkende, bekomt men 8,62 m. mijlen, hetgeen nog al wat meerder is dan de helft van het vorige getal. Ook zegt de Heer kaiser, bladz. 177, dat de waarneming der wachters van Jupiter weleer zeer groote diensten aan de sterrekunde heeft bewezen. Wij hadden - altijd voor degenen, voor wie het boek bestemd is - wel eenige nadere aanwijzing dier diensten verlangd; vooral, dat men door dezelve het eerst de aberratie van het licht, waarover hij vroeger gesproken had, heeft leeren kennen. En bij gelegenheid, dat de Schrijver melding maakt van de wachters van Uranus, ontstond bij Ref. weder de meermalen bij hem opgekomen vraag: wat is er toch van eene teruggaande beweging der wachters van Uranus? Die wordt hier en daar geleerd. In het waarlijk niet oppervlakkige werk van Miss m. sommerville, over het verband der Physische wetenschappen, Ned. vert. bladz. 29: ‘Hunne bewegingen leveren het zonderlinge verschijnsel op, dat zij teruggaand zijn, of van het oosten naar het westen loopen, terwijl alle de planeten en de andere satellieten zich in de tegengestelde rigting bewegen.’ Maar misschien rekent men deze autoriteit niet genoeg. Sir j.f.w. herschel schrijft (Handl. bij de beoefening der Sterrekunde, uit het Eng. door Prof. j.w. ermerins, D. II, bl. 134): ‘In deze loopbanen is hunne beweging teruggaande; dat is te zeggen, wanneer hunne standplaatsen op de Ecliptica geprojiciëerd worden, ziet men, dat zij niet voortgaan van het westen naar het oosten rondom het middelpunt van hunne hoofdplaneet, zoo
als zulks het geval is met alle andere planeten en wachters, maar juist in eene tegenovergestelde rigting.’ En daarbij voegt de Schrijver de volgende aant.: ‘Deze geheel afwijkende bijzonderheden, welke aan het uiteinde van ons planeetstelsel voorkomen, als om ons voor te bereiden tot grootere afwijkingen van alle regels in andere stelsels, welke ooit door ons zullen ontdekt worden, steunden tot hiertoe alleen op het getuigenis van derzelver ontdekker, die dezelve alleen gezien had. Dan ik ben zoo gelukkig om uit mijne eigene waarnemingen, van 't jaar 1828 af, op de meest afdoende wijze de door mijnen vader

{==81==} {>>pagina-aanduiding<<}
verkregen uitkomsten te kunnen bevestigen.’ Prof. kaiser spreekt er niet van, maar hij maakt ook zelfs bij de komeet van halley van geen terugloopen melding, en zal zeker in de Beschrijving verklaren, wat men door regt- en terugloopen verstaat; maar in zijne boven aangehaalde redevoering zeide hij (bladz. 19): ‘dat alle ligchamen van ons zonnestelsel zich, in denzelfden zin (in dezelfde rigting?), van het westen naar het oosten bewegen;’ en von littrow zegt herhaaldelijk hetzelfde van alle ligchamen van ons zonnestelsel, planeten namelijk en wachters (bladz. 501, § 102, 526, § 149, 658, § 234 - waar verkeerdelijk aangehaald is § 140, hetwelk 102 moet zijn -), dat zij van het westen naar het oosten loopen. Ref. die deze zes kleine voorwerpen nooit gezien, veel minder waargenomen heeft, vraagt daarom: wat er van deze zaak zij?
Van de komeet van halley sprekende, zegt de zedige Hoogleeraar alleen: ‘Men heeft zich onbegrijpelijk veel moeite getroost om vooruit den weg te bepalen, welken deze komeet bij hare verschijning in het jaar 1835 aan den hemel zoude afleggen, en die verschijning heeft eene nieuwe en verbazende proef gegeven van de hoogte, tot welke onze kennis van de zamengestelde beweging van dat hemellicht gestegen is.’ Wij achten ons verpligt, hier met een woord te herinneren, dat van alle sterrekundigen, wier arbeid is bekend geworden, de Heer kaiser verre het allernaast den tijd van doorgang door het perihelium heeft voorspeld, met een niet noemenswaardig verschil, hetwelk nog niet aan hem, maar aan het niet volkomen bekend zijn van de hoegrootheid van alle perturbatiën is toe te schrijven. Nopens de komeet van encke zegt hij: ‘Men heeft bij deze komeet eene langzame vermindering in haren omloopstijd opgemerkt, die het waarschijnlijk maakt, dat de ruimte van ons planetenstelsel vervuld is met eene zeer fijne veerkrachtige vloeistof, die aan de beweging der komeet eenigen wederstand biedt.’ Oppervlakkig zou het schijnen, dat wederstand aan de beweging geene vermindering maar vermeerdering van den omloopstijd moest te weeg brengen. Daarom had de reden van het tegendeel voor minkundigen wel met een woord mogen gezegd zijn.
Nadat dan alles, wat de bekende ligchamen van ons zonnestelsel betreft, met de grootste duidelijkheid en beknoptheid is voorgedragen, gaat de Hoogleeraar over tot de hoo-
{==82==} {>>pagina-aanduiding<<}
gere streken des hemels, en wel eerstelijk tot de vaste sterren en derzelver parallaxis. Wij vernemen hier eene ontdekking, die nog geheel nieuw, en die, zoo ver wij weten, nog niet ter kennis van ons publiek is gebragt, gelijk zij dan ook in de vertaling van von littrow, hoewel na het andere boek uitgekomen, niet vermeld wordt. Wij achten haar nog belangrijker, dan de ontdekking van Uranus. Het is namelijk aan bessel en struve, geholpen door de allervoortreffelijkste werktuigen van onzen tijd, door fraunhofer vervaardigd, gelukt, ieder van eene vaste ster de parallaxis te bepalen. De eerste - want van deze geheel nieuwe, gewigtige ontdekking zullen velen onzer lezers gaarne iets vernemen - bevond na eenen arbeid van eenige jaren, dat eene ster, die wegens vroegere onderzoekingen reeds zijnen naam droeg, 592,200 malen verder, dan de zon, bij gevolg ruim 12 billioenen mijlen van ons verwijderd is. Struve, een der grootste sterrekundigen van onzen leeftijd, vond omstreeks denzelfden tijd eene andere, die 771,400 maal verder, dan de zon, of 16 billioenen mijlen van de aarde afstaat. De eerste afstand wordt door het licht in 8¼, de laatste in 12½ jaar eerst doorloopen. Geene dezer twee sterren wordt nader aangeduid. Is de eerste ook 61 in de Zwaan, en de andere Wega? Wij maakten boven opmerkzaam op de naauwkeurigheid der tegenwoordige analysis; nu verneme men de onbegrijpelijke fijnheid der waarneming. ‘Wil men zich,’ schrijft kaiser, ‘de reden duidelijk maken, waarom het bepalen van de jaarlijksche parallaxis van eene
ster en dus ook van haren afstand, zoo uiterst moeijelijk is, dan beschouwe men een hoofdhaar op den afstand van het oog waarop men dit het scherpst ziet, d.i. voor gewone oogen op eenen afstand van 10 Rijnl. duimen. Dit hoofdhaar zal zich nu onder eene zeer geringe dikte vertoonen, maar die dikte is 220 malen grooter dan de schijnbare lengte van het kringetje, dat de jaarlijksche parallaxis der ster van bessel, en 300 malen grooter dan de lengte van het kringetje, dat de jaarlijksche parallaxis der ster van struve uitmaakt. Niet dan de volkomenste kijkers kunnen zoo kleine rnimten aan den hemel zigtbaar maken, en om de wezenlijke grootte van zulke nietige ruimten met juistheid te doen uitmeten zijn de grootste en volkomenste werktuigen van den tegenwoordigen tijd naauwelijks toereikende.’ Het begin der IVde Afdee-
{==83==} {>>pagina-aanduiding<<}
ling van von littrow's werk doet nog nader zien, welk eene onoverzienbare moeite het inhebbe, zulke fijne werktuigen te vervaardigen, maar kortheidshalve moeten wij dit voorbijgaan. Doch met een woord zij hier herinnerd, dat deze ontdekking van den afstand van twee vaste sterren niet alleen eene zaak is, aan welker mogelijkheid men nog voor eenige jaren zou hebben gewanhoopt, maar ook eene zaak van vele belangrijke gevolgen. Vooreerst heeft zij onze kennis van de uitgebreidheid des sterrenhemels vermeerderd, en doen zien, dat, welke grootsche gedachten men daarvan had, die nog beneden de werkelijkheid bleven. Uit de waarneming en berekening volgde, dat geene vaste ster nader aan onzen aardbol stond, dan 200,000 malen den afstand tot de zon, of 4 billioenen mijlen, en het algemeene gevoelen was, dat die dan ook niet veel grooter zou zijn. Intusschen blijkt nu, dat de naaste vaste ster (immers men heeft, ondanks de zorgvuldigste waarnemingen, geene nadere kunnen vinden) nog driemaal zoo ver van ons verwijderd is, dan men dacht, dat zij ongeveer
zijn zoude. Ten tweede is de ster van bessel eene dubbele ster, waar de eene om de andere wentelt. Daar men nu den afstand kent, weet men ook, dat de middellijn der baan, die de eene ster om de andere beschrijft, 50 maal grooter is, dan de middellijn der baan van de aarde om de zon. Den omloopstijd heeft men door waarneming van een gedeelte op 500 jaren begroot, en ofschoon nu al deze grootheden zeker nog wel eenige verbetering behoeven, volgt er uit, dat de massa's dier twee sterretjes, te zamen genomen, ruim de helft van die der zon bedragen, eene bepaling, die men vroeger voor onmogelijk zou hebben gehouden. Bessel's ontdekking heeft ons dus veel nader gebragt aan de bepaling van de massa's der hemelligchamen buiten ons zonnestelsel. Ten derde; door redeneringen, die wij hier niet kunnen mededeelen, bevindt men, dat de dubbele sterren, voor zoo ver die zijn waargenomen, en dat zijn honderden, alle veel verder van ons verwijderd zijn, dan de ster van bessel, al stelt men hare grootte veel meer, dan die der zon. Daar nu die voorwerpen tot de naast bij gelegene vaste sterren behooren, zoo volgt daaruit, dat de zon, die anderhalf millioenen malen grooter is, dan de aardbol, zeer waarschijnlijk tot de kleine sterren behoort. Ten vierde heeft ons de ontdekking van den afstand der ster van bessel doen oordeelen over de eigenlijke waarde der bena-
{==84==} {>>pagina-aanduiding<<}
ming: vaste sterren. De theorie leerde wel, dat zij zich moeten bewegen; men bemerkte wel eene eigene beweging aan sommigen, die noch door aberratie, noch door eenige andere dergelijke van de aarde afhankelijke verbetering te verklaren was; maar men kende van geene de snelheid; volstrekt en naauwkeurig kennen wij die van bessel's ster ook wel niet, omdat wij er de
juiste rigting niet van kunnen waarnemen, maar dit weten wij toch, dat deze beweging niet minder zijn kan, dan 330 millioenen mijlen in het jaar. En zulk een ligchaam noemen wij stilstaande!
Van de dubbele en meervoudige sterren sprekende, schetst kaiser derzelver belang, vroegere waarnemingen en jongste nasporingen van struve, die met onvermoeide vlijt eene reeks van jaren aan de naauwkeurigste lijsten dezer hemelligchamen besteed, en daardoor voor volgende tijden een' onschatbaren grondslag van vergelijking gelegd heeft. Daarna wordt gehandeld over de eigene beweging der vaste sterren, zoo de schijnbare, die ontstaat door de beweging onzer zon met hare plancten en kometen in de ruimte, als de ware. Ten aanzien der eerste wordt regt gedaan aan den arbeid van argelander, die door het waarnemen der beweging van 500 sterren ongeveer tot hetzelfde resultaat kwam, als 50 jaren vroeger door den ouderen herschel met scherpzinnigheid uit de toen bekende bewegingen was afgeleid, waarbij wij weder bekend gemaakt worden met eene zeer nieuwe en schitterende ontdekking van struve, die de suelheid dezer beweging met zeer hooge waarschijnlijkheid op 30 millioenen mijlen jaarlijks heeft bepaald. Kort, maar juist is hetgeen medegedeeld wordt over de veranderlijke sterren, benevens over den melkweg en het zigtbare heelal, waarbij natuurlijk de nasporingen der beide herschel's worden vermeld, en besloten met de erkentenis, dat al ons weten en nasporen hier slechts het gissen van een stukske der zaak is, maar dat het bijeenvoegen van het bekende, ofschoon niet toereikend om ons juiste begrippen te geven aangaande onzen sterrenhemel, echter voldoende is om ons met den ootmoedigsten eerbied jegens den Schepper te vervullen. Nog dieper in de ongemeten ruimte des heelals brengt ons het laatste hoofdstuk, over de nevelvlekken en sterrehoopen. Hier wordt eene korte beschrijving gegeven van die verschijnselen, die wij ook gaarne door enkele afbeeldingen hadden zich opgehelderd, te meer, omdat het velen van hen, voor

{==85==} {>>pagina-aanduiding<<}
wie dit boek bestemd is, niet ligt gebeuren zal in de gelegenheid te zijn, de onderscheidene soorten van nevelvlekken zelve aan den hemel waar te nemen (*). Die soorten zijn volgens kaiser: zeer uitgebreide nevelvlekken; gewone nevelvlekken; planeetvormige nevelvlekken; ringvormige nevelvlekken; stervormige nevelvlekken; nevelsterren; oplosbare nevelvlekken; sterrehoopen, en dubbele en veelvoudige nevelvlekken. Bij von littrow is de hoofdverdeeling van herschel vermeld, van verscheidene nevelvlekken de plaats opgegeven, vooral van die, welke met eenen middelmatigen kijker nog al gemakkelijk te vinden zijn, en eene beschrijving en afbeelding van verscheidene dezer voorwerpen gegeven.
Een klein gedeelte van het uitspansel en deszelfs werelden van von littrow (over de storingen) hebben wij boven vermeld; doch behooren ook van dat werk een beknopt overzigt te geven. Het bestaat uit vier hoofdafdeelingen, eene beschouwende, beschrijvende, natuurkundige en werkdadige sterrekunde. De eerste heeft ten doel, de algemeene verschijnselen in het wereldruim te doen kennen, en handelt dienvolgens over de gedaante der aarde, hare dagelijksche en jaarlijksche beweging, met het daaruit ontstane verschilzigt der hemelligchamen, derzelver afstand van ons, de aberratie van het licht als regtstreeksch bewijs voor de beweging der aarde; en voorts over het door die beweging ontstaande verschil van jaargetijden. De verschillende gevoelens van ptolemeus, de Egyptenaren, tycho brahê en copernicus over het planetenstelsel worden daarna opgegeven met verdediging van het laatste; de wetten van kepler; gevolgen der beweging; iets over de maan en de overige planetenwachters; de verschijnselen van refractie, praecessie en nutatie, benevens het gebruik van de hemel- en aardglobe. Zoo als men ziet wordt hier, bij al het belangrijke der zaken, wel wat veel door elkander gehaald, en dat zal ook de aanmerking zijn van ieder, die de lezing dezer afdeeling heeft ten einde gebragt. Maar men zal met ons terugkomen van het als aanmerking te laten gelden, bij

{==86==} {>>pagina-aanduiding<<}
het overzigt van het geheel, en dan bemerken, dat hier de verschillende grondslagen gelegd worden, waarop de Schrijver verder voortbouwt. De tweede hoofdafdeeling bestaat in plaatsbeschrijving van het heelal, en geeft alzoo een overzigt van hetgeen men volgens de laatste ontdekkingen weet van de zon, de planeten, de maan, de andere wachters, de kometen, de vaste sterren, de dubbele en meervoudige sterren, de sterregroepen en nevelmassa's in het wereldruim; dit gedeelte komt alzoo overeen met het grootste van het werk van den Hoogl. kaiser. Het spreekt van zelf, dat de zon en de maan hier de uitgebreidste plaats innemen, van de laatste met opgaaf der nieuwste waarnemingen van beer en mädler, en bijvoeging van afbeeldingen en beschrijvingen der merkwaardigste vlekken, waarvan wij boven reeds met een woord hebben gesproken. Men kan zich hiermoeijelijk geheel van gissingen onthouden; echter komt den bedachtzamen Schrijver de lof toe van daarmede de grootste voorzigtigheid in acht te nemen, en zijn hier en daar spottende toon verraadt genoeg, waaraan hij geen gewigt wil hebben gehecht. Dat bij het schrijven van het werk nog van niet ééne ster de parallaxis en bij gevolg de afstand bekend was, en ook de Vertaler nog niet met de door den Leidschen Hoogleeraar medegedeelde ontdekkingen schijnt bekend geweest te zijn, zeiden wij reeds. De derde, als wij bij vergelijking mogen spreken, in ons oog voortreffelijkste afdeeling des werks, beschouwt de wetten voor de bewegingen in de wereldruimte. Daar de lezer van het werk reeds in de eerste afdeeling met de wetten van kepler is bekend gemaakt, zoo gaat de Schrijver hier uit van de theorie der algemeene zwaarte, door newton ontdekt, waarbij wij echter wel
gewenscht hadden, dat de Vertaler iets gezegd had - hetgeen nog wel eens nader en opzettelijk, zonder den roem van den onsterfelijken newton in het minste te verkorten, verdient ontwikkeld te worden - van onzen christiaan huygens, die slechts ééne schrede van die schoonste aller vroegere en latere wetenschappelijke ontdekkingen verwijderd bleef, en aan wiens verdiensten hieromtrent onlangs door den Heer beyma in zijne verhandeling over den ring van Saturnus, en ook vroeger door den Hoogl. kaiser in zijne meer aangehaalde redevoering, bladz. 61, regt is gedaan. Uit de theorie der algemeene zwaarte nu wordt afgeleid de bepaling van de massa's en digtheden der

{==87==} {>>pagina-aanduiding<<}
planeten, derzelver elliptische banen, en de storingen, die zij in hun doorloopen daarvan ondergaan, waarover boven breedvoeriger. Voorts de gedaante en dampkringen der planeten, de eb en vloed der zee, en een soortgelijk verschijnsel, eerst kortelings aangewezen, in den dampkring, met nog eenige andere merkwaardige gevolgen van de storingen der planeten, als: libratiën en honderdjarige veranderingen in de wenteling der maan; de storingen der kometen door de planeten en den ether, waarbij, dunkt ons, had moeten opgemerkt zijn, dat blijkens de fijnste waarnemingen de kometen wel aanmerkelijke storingen ondergaan, maar op de planeten en zelfs op de veel kleinere wachters geene de minste merkbare storing uitoefenen, en zelfs de komeet van 1770 midden tusschen de wachters van Jupiter is doorgegaan, zonder in dezer beweging eenige de minste merkbare stoornis te weeg te brengen, terwijl de baan en omloopstijd der komeet aanmerkelijk werden gewijzigd, waaruit volgt, dat de massa's der kometen in vergelijking der andere genoemde ligchamen als het ware onmerkbaar klein zijn, hetgeen ook daaruit reeds blijkt, dat de standplaatsen der planeten altijd aan de berekening beantwoorden, zonder dat men daarbij op de vele honderde kometen, die tot ons zonnestelsel behooren, eenige acht geeft. Er wordt bijgevoegd, wat dan nu na deze storingen als onveranderlijk in het zonnestelsel overblijft, t.w. de as der aarde, de lengte van het etmaal, of de tijd der aswenteling, de groote assen der loopbanen van de planeten (waarbij iets over de oorspronkelijke temperatuur der aarde). De beide laatste hoofdstukken behandelen het stoutste onderwerp, waartoe de menschelijke geest zich ooit heeft durven verheffen, namelijk den oorsprong en duur van ons wereldstelsel (de zoogenoemde stabiliteit). Met lust zouden wij het besluit van deze redeneringen overnemen; met moeite wederhouden wij er ons van, om de
welsprekendheid, waarmede het is geschreven; maar reeds de zaak zelve is hier welsprekend en die blikken in het zamenstel van het ongemeten heelal, blikken, die zich over millioenen jaren uitbreiden, en die het den mensch vergund wordt van dit stipje in dat wonderbare geheel te slaan, welke opleiden tot den Éénen boven al die wenteling en wisseling Verhevene; dat is de hoogste welsprekendheid. Hier is de rijkste taal arm, de schitterendste stijl het stamelen van een kind; maar het eeuwig vlammenschrift aan den hemel verkondigt den

{==88==} {>>pagina-aanduiding<<}
naam van den Oneindige en Onveranderlijke. Waarlijk, er is geene schooner en verhevener wetenschap dan de sterrekunde; daar is ook geene godsdienstiger; geene, die grootscher gedachten van het Opperste Wezen voedt; geene, waarbij men dieper gevoelt, wat het zegge, van het geslacht diens Éénen te zijn!
De laatste hoofdafdeeling is eene beschrijving van, en aanwijzing tot het gebruik van de werktuigen ten dienste der sterrekunde. Zij wordt geopend met zeer leerrijke beschouwingen over den graad van naauwkeurigheid der sterrekundige bepalingen, en, als gezegd is, over de bezwaren, waardoor het vervaardigen van naauwkeurige werktuigen gedrukt wordt. Bij het laatste staat men verbaasd over de menschelijke vindingrijkheid, die zoo vele bezwaren, welke onoverkomelijk schenen, heeft weten te overwinnen, en over de fijnheid der hedendaagsche werktuigen, hetgeen bij de afzonderlijke beschrijving nog meer uitkomt. Wij kunnen de beschrevene werktuigen niet alle opnoemen, maar vergenoegen ons met op te merken, dat vele der voornaamste werktuigen in vrij goede houtsneden worden afgebeeld. Aan het slot wordt nog opgemerkt, dat men meestal, bij gebrcke van volmaakte naauwkeurigheid, zich met eene gemiddelde waarde moet vergenoegen, hetgeen den Schrijver brengt op de zoogenoemde waarschijnlijkheidsleer met hare in den jongsten tijd gemaakte ontwikkelingen, van welker verschillende toepassingen hier nog al wat gevonden wordt, dat men hier niet zou zoeken, en dat ook ten aanzien der onstoffelijke wereld niet zoo gaaf zal worden toegestemd. Voor onze bedenkingen, die, wanneer zij iets beteekenden, nog al vrij wat zinsneden zouden vorderen, hebben wij geene plaats meer.
Deze overzigten zijn dorre geraamten, maar het is ook onmogelijk, dat rijke zamenstel van spieren en zenuwen, die ze tot uitnemend gevormde ligchamen maken, in zulk een schema terug te geven. Maar wij vertrouwen, genoeg te hebben gezegd, om onze lezers te doen zien, welk een nuttig boek Prof. kaiser aan zijne landgenooten geschonken heeft, en tevens, dat de welgeslaagde vertaling van het werk van von littrow, ofschoon, gelijk wij bij de aankondiging der eerste afdeeling zeiden, minder geschikt om een gedeelte van Prof. sommer's Tafereel van het Heelal uit te maken, echter op zich zelf eene ware aanwinst is voor onze wetenschappelijke letterkunde, bij welke belangrijke en nog al

{==89==} {>>pagina-aanduiding<<}
kostbare onderneming wij hopen, dat de Uitgevers hunne rekening zullen vinden. Dit werk wordt besloten met eene opheldering van de voornaamste kunsttermen, in de sterrekunde gebruikelijk, en met een register, beide alphabetisch. Het laatste is een nuttig toevoegsel, dat aan geen werk van wetenschappelijken inhoud behoort te ontbreken, en waarvan vroeger misschien wat veel, thans stellig te weinig werk wordt gemaakt. Dit register laat echter nog al wat te wenschen over. Het woord eklipsen vindt men niet, dat toch naar verduisteringen behoorde te verwijzen; ook watergetijden ontbreekt; eb en vloed treft men aan. Aan Prof. kaiser's geschrift gaat eene zeer naauwkeurige opgave van den inhoud der § § vooraf. Dat in het andere werk het begin eener § alleen door een' nieuwen regel en de inhoud door cursijve woorden in den doorloopenden tekst worden aangeduid, is onaangenaam. Bij Afd. I-III beginnen de getallen der § § op nieuw. In Afd. IV loopen die van III door. Het boekdeel is groot, maar die royaal 8vos zijn, als ze wat dik zijn, zeer ongemakkelijk.
Op het geschrevene terugziende, bemerkt Ref. wel, dat zijn verslag den omvang eener gewone boekbeoordeeling verre heeft overschreden, maar het gebeurt hem ook niet dagelijks, zulke degelijke en belangrijke boeken aan te kondigen. Hij wenschte het gebruik dezer werken te bevorderen; misschien helpt de lengte van dit verslag er de aandacht eenigzins op vestigen. Kaiser's geschrift is voor minder onderrigten geschikt; dat van von littrow onderstelt meerdere oefening, en gaat zoo ver, als de voorstelling der sterrekunde zonder de eigenlijke formulentaal gaan kan. En dat beide geheel op de hoogte van de tegenwoordige wetenschap zijn, behoeven wij niet te herhalen. Wij leggen dus de pen neder met lof en dank aan Schrijver, Vertaler en Uitgevers, en met de betuiging van ons verlangen naar de door den Hoogl. kaiser beloofde Beschrijving van den Sterrenhemel.




De Aardappel-Epidemie in Nederland in den jare 1845. Door C.A. Bergsma, Hoogleeraar in de Landhuishoudkunde te Utrecht. Te Utrecht, bij J.G. van Terveen en Zoon. 1845. In gr. 8vo. 39 bl. f :-40.

{==90==} {>>pagina-aanduiding<<}


Volks-voorschriften om de Rotziekte der Aardappelen, gelijk die in 1845 geheerscht heeft, te behandelen en te genezen; alsmede Inlichtingen voor de kweeking van Aardappelen in den winter en aanwijzing van het nuttig gebruik der Aardperen of Topinambours; vrij vertaald en met Aanteekeningen voorzien; naar het Fransch van Ch. Morren, Hoogleeraar te Luik, enz. Te Groningen, bij C.M. van Bolhuis Hoitsema. 1845. In gr. 8vo. 35 bl. f :-30.

Aardappelen, Granen en Jenever. Een woord aan allen, die den (sic) ramp, welke ons treft, gevoelen. Te Amsterdam, bij Weyting en van der Haart. 1845. In gr. 8vo. 8 bl. f :-10.

De brochuren, welke wij hier bijeenvoegen, zijn van verschillenden aard. De algemeene belangstelling, die het onderwerp wekt, noopt ons, van allen een spoedig, als is het ook slechts beknopt, verslag te geven.
1. De Hoogleeraar bergsma beschouwt de in 1845 zoo algemeen in ons vaderland geheerscht hebbende ziekte der aardappelen als geheel met die overeenkomende, welke door martius beschreven is. Hij deelt wijdloopige uittreksels uit de verhandeling van dezen Schrijver mede, om dit gevoelen te staven. Doch niet slechts deze kankerachtige ziekte, ook de krul en roest zijn, volgens hem, van de bij ons waargenomene aardappelziekte niet verschillend; breedvoerige aanhalingen uit het werk van putsche moeten tot staving van deze meening verstrekken. Reeds in 1841 kwam deze ziekte sporadisch bij ons voor, en vóór vele jaren schijnt zij mede geheerscht te hebben, wanneer althans de aardappel-epidemie, die gleditsch vóór 80 jaren waarnam, gelijk hij met martius vooronderstelt, met de tegenwoordige overeenkomt. Wat de oorzaken der ziekte betreft, zoo verwerpt de Schrijver, naar ons oordeel te regt, als die gewone verklaringen uit weêr- en luchtgesteldheid, waarmede men zoo geneigd is zijne onkunde bij elke epidemische ziekte (zoo wel bij menschen en dieren als bij planten) te bewimpelen. Het komt hem waarschijnlijk voor, dat de ziekte aan de ontwikkeling eener schimmelplant, Frisisporium Solani, toegeschreven moet worden. Het bezit van goede, gezonde poters en het bestrooijen van den grond met kalk houdt de Schrijver voor

{==91==} {>>pagina-aanduiding<<}
het meest geschikte middel, om in 't vervolg de ziekte te voorkomen; hoezeer hij het voor zeker houdt, dat men er in een volgend jaar nog niet geheel van verschoond zal blijven.
2. De Hoogleeraar morren verschilt van den Heer bergsma in gevoelen omtrent den aard der ziekte, die hij van de roest en krul en de door martius beschrevene rotziekte onderscheidt; hij stemt daarentegen met hen overeen in de naaste oorzaak en waren aard der ziekte, welke in de ontwikkeling van een cryptogamisch gewas, Botrytis, gelegen is. Ook morren geeft den raad om het land te kalken, maar wil bij de kalk op 25 Nederl. ponden een ons blaauwe vitriool gevoegd hebben. Volgens sommigen zouden nieuw ingevoerde soorten meer of zelfs somtijds geheel van de ziekte bevrijd blijven. Daarom keurt hij het wenschelijk, dat nieuwe verscheidenheden van aardappelen uit ver verwijderde oorden worden aangevoerd. Hij geeft inlichtingen over de kweeking van aardappelen in den winter, die door james goodiffe, een' Ierschen landbouwer, reeds sedert twintig jaren met goed gevolg bewerkstelligd wordt.
3. De Schrijver van: Aardappelen, Granen en Jenever meent het wèl. Hij zegt wel geene nieuwe zaken, maar maakt daar ook geen aanspraak op. Wij houden het voor betamelijk en pligtmatig niet alleen, maar voor waarlijk nuttig, dat men, bij elk leed en kwaad, dat óf bijzondere personen óf geheele volken treft, de vraag doe: wat valt daaruit te leeren? Zoo kan het kwaad, volgens de wijze bedoelingen eener alles en voor allen wakende Voorzienigheid, ten goede keeren. Wij hebben in de aardappelcultuur te uitsluitend de hoofdbron van voeding des volks gezocht. Gelijksoortige wenken lazen wij onlangs met genoegen in No. 4 en 5 van den vierden jaargang der Bijdragen tot bevordering van de kennis en den bloei der Maatschappij: Tot Nut van 't Algemeen. Wij wenschen, dat de daar medegedeelde opmerkingen, die in veler handen komen, niet vlugtig ingezien, maar met oplettendheid gelezen worden. Er is toch zoo veel goeds ook in de tegenspoeden, en wij zijn verblind en bevooroordeeld genoeg, om het bijkans altijd voorbij te zien. Ééne opmerking slechts. Waar is de hongersnood, die men in September 1845 zoo kleinmoedig vreesde? Reeds zijn wij een nieuw jaar ingetreden, en nog openbaart zich geen spoor van zulk een hoogklimmend gebrek.





{==92==} {>>pagina-aanduiding<<}

Redevoeringen door Abm. des Amorie van der Hoeven. Te Leeuwarden, bij G.T.N. Suringar. 1845. In gr. 8vo. VIII en 338 bl. f 3-30.

De Hoogleeraar van der hoeven deelt onder den titel van Redevoeringen hier een tiental stukken mede, door hem bij verschillende gelegenheden en op onderscheidene tijden uitgesproken. De helft daarvan ziet thans niet voor de eerste maal het licht; die over de dichterlijke schoonheden van het boek van habakuk, die over de vrije beoefening der kunsten en wetenschappen, die over de geestdrift van den kunstenaar, die over den zedelijken invloed van het schouwtooneel, en bij de opening van de algemeene vergadering der Hollandsche Maatschappij van Fraaije Kunsten en Wetenschappen in 1831, zijn vroeger in onderscheidene werken opgenomen. Men vindt ze hier echter met genoegen terug, en de meeste lezers zullen den Hoogleeraar voor de vernicuwde uitgave dank weten. Ten aanzien van de eerste zou nien misschien kunnen vragen, of hare opneming in dezen bundel wel zoo geheel aan te prijzen ware. Het is een stuk uit 's mans akademietijd; het werd destijds met genoegen gehoord, en ook op aandrang van van der palm in het Mengelwerk van dit Tijdschrift medegedeeld. Doch, met bescheidenheid zij het gezegd, er bestaat verschil tusschen dat, wat men bij eenen veelbelovenden jongeling verwacht en goedkeurt, en dat, wat men van den man in de volle kracht zijner ontwikkeling eischen mag; en Rec. zou deze eerste proeve hebben laten rusten, liever dan haar bij de latere stukken te voegen. Het komt hem voor, dat in de bewerking eene groote klip bij dergelijke onderwerpen niet vermeden is. Men loopt, namelijk, bij zulk eene beschouwing van dichterlijke schoonheden, al ligt gevaar, om gedurig met andere woorden hetzelfde te zeggen, vooral bij eene behandeling, gelijk die hier is gekozen, waarbij gedurig geheele stukken van den tekst van habakuk worden medegedeeld, en deze dan weder wordt omschreven, hetgeen niet zelden bijna met
gelijkluidende woorden geschiedt. Wil men een bewijs daarvan, men leze bl. 28 tot 30. Zeker is dit een gebrek, dat niet gemakkelijk is te vermijden bij de doorloopende beschouwing van zulk een dichtstuk; neemt men meer bepaalde oogpunten, dan kan men er zich beter voor

{==93==} {>>pagina-aanduiding<<}
wachten. Naar Recs. oordeel had dus deze vrucht van vroegere jaren liever niet moeten worden opgenomen; door die opname drukt de Hoogleeraar er als 't ware een zegel op, dat het stuk, onzes inziens, niet geheel verdiende.
Met veel meer genoegen herlazen wij de andere hier op nieuw uitgegevene stukken, met name over de vrije beoefening van kunsten en wetenschappen en over de geestdrift van den kunstenaar. Bij eenen man als van der hoeven is het overbodig te gewagen van den schoonen, zuiveren, eenvoudigen, krachtigen stijl. Hij bezit in hooge mate die gave, om door de wijze van voorstelling, door woord en uitdrukking te treffen en te boeijen, en daarvan getuigen ook al de stukken in dezen bundel. Wij willen niet herhalen, wat over de vroeger uitgegevene bij vorige gelegenheden is gezegd, maar bepalen ons tot diegenen, welke thans voor de eerste maal het licht zîen.
Daartoe behoort vooreerst de vierde rede, over de populariteit als het kenmerk der welsprekendheid. De Redenaar bedoelt ‘die eigenschap eener rede, waardoor zij voor het volk niet slechts verstaanbaar, maar ook aantrekkelijk en bevredigend is.’ Hij toont haar belang en hare waarde voor den spreker aan, en gaat vervolgens over tot het onderzoek, wat zij vordert met betrekking tot de stof, den vorm en de voordragt. Wat de eerste betreft, ‘de populariteit is niet in het gewone, het alledaagsche des onderwerps gelegen. Al wat uit het hart en leven der menschen genomen is, of in verband staat met hunnen aanleg, behoeften en vermogens, of invloeit op hunne denk- en handelwijze, eigent zij zich ter bearbeiding toe. Zij sluit alleen datgene uit, wat louter bespiegelend, voor den ongeleerde van geen het minste aanbelang noch van eenige toepassing op het leven is.’ Wat den vorm aangaat, eenvoudigheid en ongekunsteldheid, aanschouwelijkheid, een spreken met en tot de hoorders, hetgeen evenwel niet tot plebeïteit moet overgaan, zijn de groote vereischten; terwijl de voordragt eindelijk zich door waarheid moet kenmerken. Ziedaar den inhoud van deze fraaije rede. Tot in zekere mate vereenigen wij ons gaarne met datgene, wat daarin wordt beweerd, en stemmen volkomen toe, dat er geene ware welsprekendheid bestaat zonder echte populariteit. Doch er komen hier toch beweringen voor, waarop Rec. niet gaarne ja en amen zoude zeggen, en die hij zelfs voor zeer gevaarlijk en schadelijk houdt. Hij be-
{==94==} {>>pagina-aanduiding<<}
doelt de toepassing van datgene, wat op bl. 119 wordt gezegd; wij moeten eenige regels hooger met onze aanhaling beginnen om het verband, maar zullen de woorden onderschrappen, waarop wij hier vooral het oog hebben. ‘Ook kan het oordeel der geleerden te dezen aanzien van dat des volks niet verschillen. Het eenig onderscheid, dat tusschen beiden plaats heeft, is hierin gelegen, dat de uitspraak der menigte alleen door
haar gevoel wordt geleid; zij beoordeelt de rede naar hare uitwerking, doch weet geen rekenschap van dien indruk te geven. De kenner daarentegen beoordeelt ook de kunst des redenaars, en weet de oorzaak van dien indruk aan te wijzen. Eene reden te meer, mijns inziens, waarom het oordeel der menigte hooger dan dat van den geleerde bij den redenaar gelden moet. Één enkele door hem begane misslag, die slechts ket oor of oog van den laatste kon beleedigen, verhinderde of verzwakte misschien den indruk zijner woorden op het gemoed van den kouderen kunstregter.’ Vooreerst, welk eene in het oog vallende inconsequentie! Het oordeel van den kenner kan niet verschillen van dat der menigte; hij weet zich alleen rekenschap te geven van den ontvangen indruk. En daarom moet zijn oordeel bij den redenaar minder gelden!! Had de spreker aangetoond, dat de kenner voor die echte populariteit minder vatbaar was, (iets trouwens, wat wel niemand met gezonde hersenen kan beweren) ja, dan zou hij gelijk kunnen hebben met te zeggen, dat het oordeel der menigte hooger moet gelden. Maar dat dit meer moet gelden, omdat het enkel op een onbestemd gevoel berust, en men er zich geen rekenschap van kan geven, dat is toch wat heel zonderling! Maar ten andere is deze stelling gevaarlijk. Wie weet niet, hoe zeer en hoe dikwijls de populariteit, niet der rede, maar des redenaars, afhangt van mode, van omstandigheden, van de zucht om te denken en te oordeelen zoo als deze en die denkt en oordeelt, en van wat niet al? En aan zulk eene populariteit zal de redenaar meer waarde hechten, dan aan het oordeel van den kenner! De Heer van der hoeven gewaagt zelf later van drie kanselredenaars, kort vóór den tijd der hervorming, ‘die bij hunne tijdgenooten hoogen roem verwierven, maar bij het nageslacht den toenaam verkregen van
comische of grappige predikers.’ Welnu, zij hebben zeker gehandeld naar de les des Hoogleeraars, en het oordeel der toejuichende menigte hooger

{==95==} {>>pagina-aanduiding<<}
gesteld dan dat van den geleerde; waarom was die menigte toen niet de juiste beoordeclaar, de bevoegde regter? Welk regt heeft nu de kenner, om hen van plebeïteit te beschuldigen, in plaats van hen om populariteit te prijzen? De menigte heeft immers uitspraak gedaan, en deze is, volgens de hier gepredikte leer, de hoogste regtbank. Jongelieden, die u op welsprekendheid toelegt, laat u niet door het verleidelijke dier leer wegslepen! Neen, het oordeel der menigte zij u niet het meest geldende; het worde dat eerst, wanneer het door het oordeel van den geleerde, van den kenner wordt bevestigd en bekrachtigd! Wantrouwt het, zoo lang dit het geval niet is! Dan moge het een bewijs zijn, dat gij deze en gene (misschien de verblindendste) cigenschappen van den welsprekende bezit, zoekt, wat u ontbreekt, waarom de kenner u zijne goedkeuring slechts ten deele geven kan! Zoo alleen zult gij waarlijk welsprekend worden, en zal het u niet behoeven te gaan, gelijk het de beruchte kanalredenaars gegaan is, waarvan de Hoogleeraar spreekt, die, door de menigte hunner tijdgenooten bewonderd, door het nageslacht worden bespot en veroordeeld!
Wij komen tot het zevende stuk in dezen bundel, over den invloed der vaderlandsliefde op de beoefening der fraaije letteren en kunsten; eene redevoering, die zeker in den tijd (1833) met groot genoegen werd gehoord, en die wij ook nu met groot genoegen hebben gelezen. Na zijn begrip van vaderlandsliefde te hebben ontwikkeld, en te hebben getoond, dat men van haren invloed op letteren en kunst, niet op wetenschap kan spreken, ontvouwt de Redenaar, hoe de vaderlandsliefde de beoefening der fraaije letteren en kunsten bevordert en wijzigt. De liefde tot het vaderland bezielt dichter, redenaar, beoefenaar der beeldende kunsten bij de keuze en behandeling zijner schoonste onderwerpen; de wensch, om door het vaderland geëerd, beloond te worden, vuurt hem aan tot de edelste pogingen; met den ondergang van het vaderland houdt ook de bloei van letteren en kunsten op. Maar de vaderlandsliefde wijzigt ook hare beoefening; zij geeft er de nationale kleur aan, den onderscheidenen vorm, waardoor elke literatuur en de kunst van ieder land iets eigenaardigs verkrijgt, gelijk dit met voorbeelden wordt aangetoond. De uitdeeling van prijzen bij de afdeeling: Teekenkunde der Maatschappij: Felix Meritis besluit deze rede.

{==96==} {>>pagina-aanduiding<<}

Buffon's gezegde: De stijl is de mensch, levert de stoffe tot het achtste stuk op, waarin de zin, de waarheid en het belang van deze uitspraak wordt aangetoond. Zij behoort, onzes inziens, tot die uitspraken, waarin wel veel waarheid ligt opgesloten, maar die toch niet van algemeene toepassing zijn. Het is, dnnkt ons, waar van groote geniën, maar doorgaande gelooven wij niet, dat zij kan worden toegestemd. Wat er voor haar te zeggen valt, en hoe zij met voorbeelden is te staven, heeft de Redenaar met zorg bijeengebragt, en een even onderhoudend als belangrijk stuk geleverd.
Minder kunnen wij ons vereenigen met de negende verhandeling, getiteld: Hulde aan de nagedachtenis van j.h. van der palm als een man van het ware midden. Die titel is, dunkt ons, niet juist. Het is eene korte verhandeling over het juste milieu, met een aanhangsel over van der palm. De eerste is zestien bladzijden lang, het tweede veertien. Het staat ook in geen noodzakelijk verband met het voorgaande deel, getuige de overgang van het eene tot het andere, bl. 296, 297: ‘.... en de mannen van gematigde en bezadigde denkwijs bepalen ten laatste het algemeen gevoelen. Zoodanig, gelijk van der palm zich uitdrukt, is hunne weldadige roeping, opdat het menschdom niet door allerlei wind van leering nu her- dan derwaarts geslingerd zou worden. - Maar welk een naam heb ik daar uitgesproken - den naam van van der palm! Meer dan zestien maanden zijn reeds voorbijgegaan, sedert die edele ons ontviel. Maar zou ik hem vergeten kunnen? Eer vergete mijne regterhand zichzelve!’ enz. Naar Recs. oordeel, is van der palm te groot, om op zulk eene wijze, als bij verrassing, na de behandeling van een ander onderwerp, den toehoorders te worden voorgesteld. Van iemand als van der hoeven althans hadden wij iets anders over den onvergelijkelijken man gehoopt en verwacht. Wat hier nu over van der palm wordt gezegd, is goed en waar, maar, ook zelfs in verband met het gekozene onderwerp, niet voldoende. Ook daartoe had dieper in het geheele leven van den man kunnen en moeten worden getast, en ligt waren er ook over zijne staatkundige loopbaan meer en betere dingen te zeggen geweest, dan hier op bl. 298 voorkomen. Wij herinneren ons althans met groot genoegen, wat in dit Tijd-
{==97==} {>>pagina-aanduiding<<}
schrift vroeger door eenen Recensent van het werk van beets over
van der palm gezegd is.
Met meer genoegen lazen wij het laatste stuk: Een woord van opwekking en bemoediging aan mijne Landgenooten in den aanvang des jaars 1844. Ter opwekking en bemoediging slaat de redenaar eenen vlugtigen blik op den toestand des vaderlands met betrekking tot den staat, tot de kerk en tot de letterkunde. Men zou misschien kunnen zeggen, dat de beide laatste deelen, in verhouding tot het eerste, uit het oogpunt der kunst beschouwd, te kort zijn uitgevallen; wat ten aanzien dezer drie gewigtige belangen wordt gezegd, verdient allezins behartiging. En behoeft het te worden herinnerd, dat de redenaar hier met al den gloed en de kracht zijner welsprekendheid is bezield, en zelf toont, hoe de vaderlandsliefde op de beoefening der letteren invloed heeft? Men vergunne ons het slot ter proeve mede te deelen. ‘Helaas, de zucht tot het vreemde, die ons zoo menigwerf aan den rand des verderfs heeft gebragt, is nog niet onder ons uitgeroeid. Vraagt het aan zoo vele grooten en aanzienlijken in den lande, aan wier zorg en leiding hunne kindschheid en jeugd werd toevertrouwd? Zij zullen u antwoorden: aan de zorg en leiding van vreemden. Vraagt hun: wat zij als het eerste en onmisbaarste vereischte in de opvoeding hunner zonen en dochteren beschouwen? Gij zult uit het antwoord opmaken, dat deze bestemd zijn om in Frankrijks hoofdstad eene schitterende rol te spelen. Vraagt hun: welke voortbrengselen van onze meest geachte schrijvers hunne geliefkoosde lectuur uitmaken.... Neen, vraagt het hun niet! Zij zouden u het antwoord schuldig blijven. Maar ziet rond in hunne woonvertrekken; slaat het oog op de boeken, die daar op tafels en in de vensterbanken ten toon liggen; wat vindt gij? De nieuwste lettervruchten dier Fransche schrijvers, die hunne pennen in slijk en modder doopen, om het hart en de verbeelding hunner lezers te verpesten! - - Mannen en Vrouwen, tot welke ik de eer heb het woord te voeren! Van u wacht het
vaderland betere dingen. Het is met uw zilver en goud niet te redden; liever ons volksbestaan prijs gegeven, zoo wij het niet met eere kunnen ophouden. Neêrlands taal- en letterkunde, ziedaar het plechtanker van Neêrlands volksbestaan. Mannen en Vrouwen! Weest Nederlandsche mannen en vrouwen! Schrijvers, Dichters en Redenaars! Gevoelt uwe grootsche

{==98==} {>>pagina-aanduiding<<}
roeping? Stelt u aan het hoofd uwer medeburgers, en ontvonkt hunne borst in heilige liefde voor God en het vaderland! Dan - moge ook Hollands vlag niet als weleer de beheerscheresse der zeeën zijn, - dan zal de gedachte aan het voorgeslacht ons niet doen blozen, en de jaarboeken der wereld zullen met lof van het jonge Holland gewagen!’
Wij eindigen hier ons verslag, den Hoogleeraar dank zeggende voor het vele goede en schoone, dat hij hier leverde, en vertrouwende, dat onze bescheidene aanmerkingen hem niet zullen beleedigen.




De Vlaemsche Rederyker, Tydschrift ter bevordering van Tael-, Dicht- en Letterkunde, uitgegeven door L. van Hoogeveen Sterck. Te Antwerpen, by J. van Schoven. 1845. In gr. 8vo. f 6-:

Wij voldoen gaarne aan het ons geworden verzoek, om dat Vlaamsche tijdschrift ook in Noord-Nederland door een kort woord van aankondiging bekend te doen worden. Wij hebben den jaargang van het verloopen jaar daartoe met genoegen gelezen. Het is eene verzameling van gemengde lectuur, proza en poëzij, waartoe de uitgever zelf een rijkelijk deel heeft geleverd. Verhalen, legenden, beschouwingen, grootere en kleinere dichtstukken wisselen er elkander in af, en daaronder is niet weinig, wat met volle regt de opname verdient, en getuigt van vlijtige beoefening van taal en letteren en van gelukkigen aanleg. Blijkbaar is de uitgever bezield met het denkbeeld, dat de letterkunde van Noord- en Zuid-Nederland zusterlijk hand aan hand behooren te gaan, en, als telgen van denzelfden stam, elkander moeten ondersteunen. Ook van onze vaderlandsche dichters en letterkundigen heeft hij daartoe medewerking verlangd en verkregen.
Wat ons bijzonder in dezen Rederyker in het oog viel, was de goede godsdienstige geest, die in vele stukken doorstraalt, en wiens verspreiding wij wenschelijk achten. Ook in dit opzigt heeft de verdienstelijke uitgever, wiens bijdragen vooral ook zich daardoor onderscheiden, aanspraak op medewerking en ondersteuning. - Zijn tijdschrift komt maandelijks in afleveringen van twee bladen uit, die telken jare twee boekdeelen vormen. Prospectussen en een proef-
{==99==} {>>pagina-aanduiding<<}
nommer zijn ook in ons vaderland rondgezonden, en deze korte aankondiging moge daar opmerkzaam op maken.




De Diligence, of de Reis naar de Stad der Erfenis, door J. de Liefde. Te Arnhem, bij J. Az. Doijer. 1845. In gr. 8vo. 78 bl. f 1-25.

Het oordeel, dat over dit boekje van den Heer de liefde geveld zoude worden, moest uit den aard der zaak zeer onderscheiden zijn, naar de verschillende gemoedsgesteldheid der lezers; en reeds is dit opentlijk gebleken in datgene, wat in een tweetal onzer tijdschriften, de Gids en de Tijdspiegel, daarover is gezegd. Zeer hooge lofprijzing bij den een, de scherpste veroordeeling bij den ander. Onderscheidene redenen werken zamen, om dat uiteenloopend oordeel te verklaren. De hier gepredikte waarheden zijn die van een kras lijdelijk Christendom, en moeten een groot deel der lezers het boek met onwil en verontwaardiging uit de hand doen werpen. Daaronder zullen er evenwel niet weinigen worden gevonden, die het bejammeren, dat de Schrijver zijn in hun oog onmiskenbaar talent en vernuft niet op eene betere wijze heeft besteed, en die, door dat vernuft en die geestigheid aangelokt, het boekje weder opvatten, en, schoon met den inhoud ontevreden, het toch met zekere gretigheid ten einde lezen. Van den anderen kant zullen er, helaas, ook niet weinigen gevonden worden, die met de hier verkondigde gevoelens gaarne en volkomen instemmen, maar die zich bedroeven, misschien ergeren over het kleed, waarin deze hier gedost zijn; ja, Rec. verbeeldt zich, dat de Schrijver meer bewonderaars zal vinden onder degenen, die van hem in meening lijnregt verschillen, dan onder hen, die zijne godsdienstige begrippen zijn toegedaan. Naar den geest te oordeelen, die b.v. in den Tijdspiegel heerscht, kan de lofredenaar niet behooren tot degenen, die de hier gepredikte gevoelens aankleven, en is het de smaak voor vernuft en geestigheid, die hem met het boekje zoo hoog doet ingenomen zijn.
Rec. is daarvoor ook geenszins ongevoelig; integendeel, hij stelt ze op hoogen prijs, en erkent ze gaarne, waar hij ze vindt. Hij zal daarom ook zijne lezers niet wijsmaken, dat deze Reis naar de stad der erfenis een vervelend boekje

{==100==} {>>pagina-aanduiding<<}
is, noch ontkennen, dat niet weinig daarin vernuftig is gevonden en los, gemakkelijk, onderhoudend en geestig is voorgedragen. Maar dan heeft hij ook alles gezegd, wat hij tot lof weet te zeggen, en meent daar tegenover aanmerkingen te moeten stellen, die op den aldus toegezwaaiden lof, als zaken van ondergeschikt belang betreffende, vrij wat afdingen. Vooreerst behoeft hij naauwelijks te zeggen, dat hij de strekking van dit boekje hoogelijk afkeurt, en dat het lijdelijk Christendom, dat hier gepredikt wordt, hem zeer onchristelijk voorkomt. Het komt hier intusschen meer op den vorm aan, dan op zaken; het boekje is geene ernstige bewijsvoering voor de eene of andere stelling, en eene ernstige bestrijding van deze kan dan dan ook hier niet te pas komen. Wij bepalen ons dus enkel bij den vorm. En dan moet Rec. erkennen, dat deze in zijn oog ongelukkig is. De geheele inkleeding is hem te koud prozaïsch. Hoe weinig hij ook een vriend is van dergelijke vergeestelijkingen, de gemoedelijke toon en geest, dien de beste daarvan ademen, geeft haar dikwijls iets aantrekkelijks, waardoor zij voor een zeker onbestemd vroom gevoel vergoeden, wat zij voor het heldere verstand niet kunnen geven. Dat ontbreekt hier geheel. Het gezonde heldere verstand verwerpt de hier verkondigde leer, en het vrome gevoel vindt ook weinig bevrediging; er blijft alleen over zekere streeling van den smaak voor geestigheid en vernuft, waarbij men zich echter aan de voorgestelde zaak zelve weinig laat gelegen liggen. Zeer naauw is hiermede vereenigd eene andere algemeene aanmerking, dat de gekozene vergelijkingen en beelden, waaronder de godsdienstige waarheden worden voorgesteld, plat en laag zijn, de zaak onwaardig, en door de wijze van voorstelling ook niet uit die laagte zijn opgeheven. De conducteur eener diligence en de Zaligmaker - er is iets geweldig stuitends, voor Recs. gevoel althans, in de bijeenbrenging dezer beide denkbeelden: en nogtans wordt men
onwillekeurig gedrongen tot de vereeniging dier denkbeelden. De vergelijking gaat ook in vele opzigten mank, ook daar, waar het eigenlijke punt der vergelijking moest worden gevonden. Één staaltje slechts. Het is niet waar, dat de verstandige reiziger een onbepaald vertrouwen ook op den besten conducteur stelt of kan stellen, omdat er menig ongeluk kan gebeuren, dat geheel van dezen onafhankelijk is en ook met den besten wil niet kan worden voorgekomen; en geen

{==101==} {>>pagina-aanduiding<<}
reiziger kan dus zeggen, wat wij op bl. 26 lezen: ‘Het komt er vooral op aan, dat men een conducteur heeft, dien men volkomen vertrouwen kan. En gelukkig hij, die eenen geleider bezit, die hem tegen alle gevaar kan waarborgen.’ Hier geldt de verschooning niet: omnis comparatio claudicat; want zij gaat hier mank juist daar, waar zij niet mank moest gaan, in het punt der vergelijking zelve. Het lage en onwaardige der beeldspraak stuit ook op menige plaats, omdat de natuurlijke voorstelling van het eens gekozene beeld het platte en ongepaste noodzakelijk medebrengt. De lezer vergeet moeijelijk, dat de conducteur meer dan eens als het beeld van den Zaligmaker is bedoeld. Al voortlezende, houdt hij aan deze bedoeling vast, en kan daarmede latere handelingen van den conducteur niet overeenbrengen; het natuurlijke gevolg van dat ongepaste en onwaardige, dat ons zoo zeer hinderde.
Ons oordeel over dit boekje is dus over het geheel ongunstig. Wij erkennen de bekwaamheid en het vernuft des Schrijvers; maar wij hadden liever eenen gemoedelijken toon vinden aangeslagen, dan den geestigen. Wij bedroeven ons over de begrippen, die hier gepredikt worden, en wij achten den vorm en de beeldspraak dikwijls ongepast en geheel beneden de waardigheid der zaak. De Reis, zouden wij zeggen, is meer een uitvloeisel van het hoofd, dan van het hart des Schrijvers, en naar ons inzien moest in een dergelijk werkje het laatste meer dan het eerste spreken.




Claes Compaen, of Schetsen uit het Leven van een' Hotlandschen Zeeroover. Door J. Krabbendam, Az. II Deelen. Te Nieuwediep, bij C. Bakker. Bz. In gr. 8vo. 591 bl. f 6-:

De zeeroman, ofschoon in vertalingen van cooper, marryat en anderen onder onze landgenooten goeden opgang gemaakt hebbende, had, zoover wij weten, hier nog geene beoefenaars gevonden, hetgeen te meer bevreemding kan wekken, omdat er ook, blijkens de beste der genoemde overzettingen, geene taal is, waarin scheepstermen zich beter laten uitdrukken, dan de onze. De Heer krabbendam, niet onbekend door vroegere romantische schriften, hoewel die

{==102==} {>>pagina-aanduiding<<}
niet overal den toets van goeden smaak konden doorstaan, heeft zich opgewekt gevonden, om er eene proef van te nemen. Wij zouden onbillijk zijn, en ook niet naar waarheid getuigen, met te ontkennen, dat er wel wat goeds in is, maar moeten toch ook zeggen, dat de roman, in meer dan een opzigt, veel te wenschen overlaat.
De geschiedenis is dikwijls zeer onwaarschijnlijk. Inzonderheid is dit het geval met de lotgevallen van suze rodenwijck, wier zeereis, ontvoering te Salée, wedervinding in den Harem enz. wel niet dadelijk onmogelijk zijn, maar er toch vrij nabij aan komen. Wij zijn nu wel niet van het gevoelen, dat een roman zich niet boven het alledaagsche leven moet verheffen; maar evenmin, dat er eeniglijk toe zou behooren, eene menigte van de onwaarschijnlijkste voorvallen en situatiën aaneen te schaken. Ook de wijze, waarop klapmuts, (dergelijke smakelooze namen, waarin iets boertigs schijnt te moeten liggen, vindt men meer) na het afsnijden der boot, het leven behoudt, en de geschiedenis van den Kapudan-Pacha, zijn vrij ongelooflijk.
Een ander gebrek, want beide hangen te naauw zamen om het twee gebreken te noemen, achten wij te weinig vinding en smaak. De gevechten van den Zeeroover tegen andere schepen zijn elkander vrij gelijk; in de schildering van gedoode en gewonde matrozen, ontredderde dekken, doorschoten zeilen enz. na zulk eenen strijd, is bijna geene afwisseling, en de beschrijving van het weder aan want en dek opgeruimde schip is hier en daar bijna woordelijk dezelfde. Hiertoe behooren mede reeds in het begin de laffe bruiloftsverzen, en verder de onbeduidendste matrozengesprekken, die zich door niets kenmerken, dan door ruwheid en ongevoeligheid. Eene enkele maal moge zoo iets aangaan, maar de veelvuldige herhaling beleedigt het schoonheidsgevoel, dat zich niet bevredigd vindt bij de ruwe scherts en onbeschaafde taal van het uitschot der aarde. Dit was het, waardoor de vroegere zeeromans van sue zoozeer werden ontsierd, en dat hier wel niet in die mate wordt aangetroffen, maar toch te veel, om aanmerking te ontgaan. Ook is het boek armer in het gebruik van eigenaardige scheepsuitdrukkingen en namen, dan men van eenen Hollandschen Zeeroman zou verwachten.
De karakterschildering is mede niet meer dan tamelijk. Buiten kapitein diedenhoven en suze, die er nog half zijn

{==103==} {>>pagina-aanduiding<<}
bijgesleept, zijn er eigenlijk geene karakters, die belang inboezemen. Klapmuts is nog een der beste. Want aan zijnen hoofdpersoon heeft de Schrijver geen het minste romantische belang weten bij te zetten. Het is niets dan een ruwe, verachtelijke dronkaard, wien het geheel ontbreekt aan die zeemansrondheid en edelmoedigheid, waardoor hij, onder andere handen, ondanks zijn beroep, eene belangrijke personaadje in een' roman kon geworden zijn. Zoo hebben b.v. vroegere Schrijvers van roovergeschiedenissen, van rinaldini en anderen, aan het karakter van den hoofdpersoon eene kleur weten te geven, waardoor het enkel afschuwelijke wegviel. Maar reeds de ongelukkige keuze, om compaen op het titelvignet voor te stellen, dronken in zijne kajuit zittende, belooft daaromtrent niet veel goeds. En het slot is voor den hoofdpersoon zoo vernederend, dat wij er, ja, de regtvaardige vergelding in vinden van den zeeschuimer, achter wien een geheel leven ligt van roof en moord, maar tevens aesthetisch geheel onbevredigd blijven.
Dit zijn de voornaamste aanmerkingen, welke de waarheidsliefde ons gebiedt, op dezen roman te maken. Het ontbreekt den Schrijver niet geheel en al aan aanleg, maar hij mist eenen smaak, zuiver genoeg, om een boek te schrijven, dat tot zoogenoemde lektuur van smaak bestemd is. Zijn zedelijk doel laten wij onaangerand. Maar hij had ons wel anders kunnen doen zien, dat een mensch, oorspronkelijk goed, diep kan zinken, wanneer hij niet waakt over zijne driften; of laten wij zeggen, gelijk wij het meenen; in ons oog is een roman geene preek, aan welke zedelijke leering en toepassing niet mogen ontbreken. Men leest zulke boeken niet, om zedekundige waarheden verduidelijkt of verzinnelijkt te zien, maar om, ter verpoozing van ernstiger arbeid, aangenaam bezig gehouden te worden. En daarom is het zedelijk doel niet het voorname vereischte, (dat het boek daarom niet onzedelijk mag zijn, spreekt van zelf en is geheel iets anders) maar wel het aesthetische. Wij wenschten wel, dat onze romanschrijvers dit wat meer in het oog hielden; want men meent zich al wonder wel te hebben uitgesloofd, en op de gunstigste beoordeeling aanspraak te hebben, wanneer men in een voorberigt de eene of andere zedekundige waarheid als hoofdindruk van het boek kan vermelden, al slaat men op elke bladzijde den goe den smaak, die hier hoofdzaak is, in het aangezigt. Dat heeft er veel van, alsof een schil-
{==104==} {>>pagina-aanduiding<<}
der het tentoonstellen van de ellendigste knoeijerijen daarmede verontschuldigde, dat zijne stukken geene zedelooze tooneelen uit het leven van Heidensche Goden en Godinnen, maar Bijbelsche personen en geschiedenissen voorstellen.

Frysk Almanak, foar it jier 1846. To Ljouwert, by de Widdou M. van den Bosch.

De beoefening der Friesche taal geschiedt uit twee onderscheidene oogpunten, of in verband met de studie onzer taal en hare aanverwante taaltakken in het algemeen, of als die van eene volkstaal, welke nog bestaat en gesproken wordt, en die in zekere mate de eigenaardige uitdrukking is van het volkskarakter. Dit laatste oogpunt had blijkbaar de redactie van dezen Almanak op het oog bij de uitgave van dit nieuwe jaarboekje. ‘Ik hab tocht,’ zegt de uitgeefster in de voorrede, ‘'ris to besijkjen om ien frysk almanak uwt to jaen, daer de Friezen ijn it algemien, so wol boeren as borgers, of om sa to sizzen Jan in alleman hwette oan hiene.’ Wij vinden dit geen ongelukkig denkbeeld, heeten dezen Almanak daarom ook van harte welkom in de rij der jaarboekjes, en wenschen hem in zijne provincie een genoegzaam debiet toe, dat hij natuurlijk buiten Friesland weinig kan vinden. Rec. las den inhoud over het algemeen met genoegen. In den kalender zijn merkwaardige gebeurtenissen betrekkelijk de vaderlandsche of Friesche geschiedenis aangeteekend. Ook de Oanteekeningen uwt ien ald Krenijk staat hier regt op hare plaats. Onder de versjes behaagden Rec. niet het minst Sântien Dijvels ijn ien bolle-pream van r. windsma, de lokkigje boer van p.h. van blom, halbe in hinke van w. japix; onder de prozastukjes Kâterije twiske ien boer in ien studint van v.B., Toalf ambachten, trettsjien ongelokken van B.O. Minder gepast kwam hem de vertaling van horatius voor, als, naar het denkbeeld, dat hij zich van een Friesch jaarboekje vormt, hier niet te huis behoorende. Volksgewoonten en zeden, spelen, feesten, en wat meer bepaaldelijk tot Friesland betrekking heeft, kunnen voor volgende jaargangen
rijke stoffe opleveren, die wij den beoefenaars der Friesche taal ter bewerking aanbevelen. Van harte wenschen wij deze onderneming voorspoed toe.

In No. XV. Boekbesch. bl. 688. reg. 13. v.o. staat: f :-20; lees: f 20-:
In No. I. Boekbesch. bl. 33, 34, 36, 38, 39, 40 en 42 staat: r. benning janssonius; men leze: r. hennink janssonius.





{==105==} {>>pagina-aanduiding<<}

Boekbeschouwing.

Geschiedkundig Overzigt der Predikwijzen in de Ned. Luth. Kerk. Eene Bijdrage tot de Geschiedenis der Kanselwelsprekendheid in ons Vaderland. Door F.J. Domela Nieuwenhuis. Te Utrecht, bij van Paddenburg en Comp. 1845. In gr. 8vo. 281 bl. f 1-70.

Twaalf Preken over teksten uit het O.T. Door F.J. Domela Nieuwenhuis. Te Utrecht, bij W.H. van Heyningen. 1845. In gr. 8vo. 273 bl. f 2-70.

Het eerste der beide aangekondigde werken is het laatste stuk der Bijdragen tot de Geschiedenis der Luthersche Kerk in de Nederlanden. Wij hadden gaarne gezien, dat die Bijdragen hadden kunnen voortgezet worden en hopen, dat de beide Redacteuren spoedig zullen worden in staat gesteld tot het voortzetten van hunnen arbeid.
Het geschiedkundig overzigt, dat ons hier gegeven wordt, is als bijdrage tot de geschiedenis der kanselwelsprekendheid in ons vaderland inderdaad belangrijk. Menige letterkundige bijzonderheid wordt door den arbeid van den Hoogl. nieuwenhuis aan de vergetelheid ontrukt, en wat het voornaamste is, een in bijzonderheden uitgewerkt tafereel wordt ons hier opgehangen, dat de verschillende predikwijzen in de Nederlandsche Luthersche kerk ons voor oogen stelt. Natuurlijk wordt alleen acht gegeven op die Evangeliepredikers, die preekbundels of enkele preken hebben uitgegeven, waarnaar wij dan de overigen eenigzins moeten beoordeelen. Groot is de voorraad van gedrukte stukken zeker niet. De Schrijver geeft van dit verschijnsel eene zeer voldoende verklaring. Moeijelijk is de taak, die hij aanvaardde, ongetwijfeld; maar zij is goed afgewerkt, omdat de Schrijver zich, gelijk hij zich dit ook had voorgenomen, op een onpartijdig standpunt geplaatst

{==106==} {>>pagina-aanduiding<<}
heeft, niet de verschillende preken naar zijn' eigen maatstaf beoordeelende, maar naar den tijd, waarin, en het gehoor, waarvoor zij uitgesproken zijn - natuurlijk in zooverre het laatste hem bekend was, of door hem berekend kon worden uit de geschiedenis der afzonderlijke gemeenten.
Wij vinden hier eerst eene opgave van den inhoud en vorm der preken van onderscheidene leeraars volgens tijdorde, waarop eenige opmerkingen, als slotsom, des Schrijvers meening omtrent den vooruitgang of achteruitgang der predikwijze volgen. Onder de proeven, hier medegedeeld, zijn er, die wel eens in eene minder ernstige stemming brengen, andere daarentegen, die door ware eenvoudigheid en echte Evangelietaal treffen. Wij zien er uit, dat vroeger zoowel bij de Lutherschen als bij de Hervormden door sommigen zeer goed, door anderen zeer wonderlijk werd gepreekt. Wie dit nader bevestigd wenscht te zien, raadplege slechts het door den Schrijver medegedeelde.
Het deed ons genoegen, dat de Schrijver niet alleen op den vorm der preken, maar vooral ook op den inhoud gelet en niet slechts gevraagd heeft, hoe? maar ook, wat werd er gepreekt?
Des Schrijvers oordeel over den vooruitgang der predikwijze komt (bl. 166) hierop neder: ‘reeds in 1670 was die van enkelen hoogst voortreffelijk; na 1730 is deze goede predikwijze algemeen geworden, en had omstreeks 1770-88 hare hoogte bereikt. Van dien tijd af werd zij te wijsgeerig; de schriftverklaring werd verwaarloosd, de stijl te afgetrokken, en de geheele preek te veel eene zedekundige verhandeling. In onze eeuw keert men trapsgewijs terug tot het populaire, ofschoon zich doorgaans nog te ver van den tekst verwijderende, en soms te hooge waarde hechtende aan eene kunstmatige en vernuftige verdeeling.’ En wat zijne denkbeelden over de meerdere of mindere voortreffelijkheid der preekmethode bij de Hervormden betreft, oordeelt hij, dat de predikkunde bij de Lutherschen in ons vaderland tot het einde der vorige eeuw hooger stond dan bij de Hervormden, daar het prediken bij dezen eerst

{==107==} {>>pagina-aanduiding<<}
sedert 1770 verbeterd is, bij genen daarentegen mulder († 1776) sterk (omstreeks 1780) mützenbecher (1780) en anderen uitmuntten.
Omtrent homiletiek in het algemeen geeft de Schrijver de volgende wenken. ‘Waarom zouden wij niet erkennen, dat de analytische methode, ook de Hollandsche genoemd, voor eene gemengde vergadering doorgaans doelmatiger is, dan gewoonlijk de synthetische, vooral nadat van der palm, kist, joh. clarisse, van der roest, heringa, van eck en anderen, de eerste tot meerdere volkomenheid gebragt hebben? - Noch zaakrijkheid, noch wijsgeerige ontwikkeling, noch kracht van stijl, noch vernuftige wending, noch schoone periodenbouw zal dezelfde vruchtbaarheid aan de Evangelieprediking voor de onderscheidene standen waarborgen, die van den analytischen, uitlegkundigen preekvorm onafscheidelijk is.’ Wij willen geenszins voor de synthetische methode te velde trekken, omdat ieder dien vorm moet kiezen, waarin hij zich het gemakkelijkst bewegen kan en waardoor hij meent, het gepredikte woord meer ingang te zullen verschaffen. Maar wordt hier door den Schrijver de analytische methode niet met een oog van al te groote vooringenomenheid beschouwd? Als christus waarlijk gepredikt wordt, kan op velen eene preek in synthetischen vorm, juist omdat zij zamenvat, dieper indruk maken, dan in analytischen vorm, waardoor de stof dikwijls versnipperd wordt, indien geen bekwame hand de hoogere eenheid bewaart. Volgens den Schrijver bevestigt de ondervinding, dat de Luthersche, Doopsgezinde en Remonstrantsche leeraars van onzen tijd, gedeeltelijk tot de analytische methode teruggekeerd zijnde, daardoor aan Evangelische kleur, Bijbelschen vorm van uitdrukking en populariteit, bij aangename verscheidenheid, gewonnen hebben. Maar hij schrijft hier aan den analytischen vorm toe, wat aan de verandering van de geheele rigting en denkwijze des tijds moet worden toegeschreven. En als sommige predikers, die den synthetischen preekvorm verkiezen, daardoor aan Evangelische kleur,
Bijbelschen

{==108==} {>>pagina-aanduiding<<}
vorm van uitdrukking en populariteit mogten verloren hebben, dan is dit niet te wijten aan den preekvorm, maar aan hun standpunt, hunne denkwijze, hunne inzigten, die aan hunne preken geene meer Evangelische kleur, Bijbelschen vorm van uitdrukking en populariteit zouden gegeven hebben, al hadden zij den analytischen preekvorm gekozen. Zoo afhankelijk is de inhoud van den vorm niet, noch het Evangelie, dat gepredikt wordt, van de methode der prediking. Onzes inziens heeft de eene methode zoowel als de andere hare goede, zoowel als hare minder goede zijde; maar dit hangt af van de wijze, waarop elk prediker er zich van bedient.
Dat de Schrijver het predikwerk der nog dienstdoende predikers niet beoordeelt, ligt in den aard der zaak. ‘De nakomelingschap zal onpartijdiger zijn, om de gebreken en deugden van de tegenwoordige predikwijze tot waarschuwing aan te wijzen of tot navolging aan te bevelen.’

En als dan de nu dienstdoende predikers door den Heer der gemeente van hunne standplaatsen tot hooger werkkring zullen geroepen zijn, en een later levend historieschrijver vat de pen op, om de geschiedboeken der vaderlandsche predikkunde verder voort te zetten, wij zien hem dan in onze verbeelding dit oordeel nederschrijven:
‘In de eerste helft der negentiende eeuw mogt de Nederlandsche Luthersche kerk onder hare onderscheidene goede en voortreffelijke predikers eenen tellen, die in zijne twaalf Preken over teksten uit het O.T. getoond heeft, dat echte Evangelietaal, rijkdom van zaken en gespierde periodenbouw ook in den kanselarbeid der Luthersche predikers niet te vergeefs behoeft gezocht te worden.’
De voor ons liggende bundel regtvaardigt dit oordeel volkomen. De Hoogl. nieuwenhuis geeft hier eene niet minder belangrijke bijdrage tot de kennis der predikwijze in de vaderlandsche Luthersche kerk der negentiende eeuw, dan zijn geschiedkundig overzigt belangrijk is als bijdrage tot hare vroegere geschiedenis.

{==109==} {>>pagina-aanduiding<<}

Hij biedt ons twaalf preken aan, waarvan de teksten alle uit het O.T. zijn gekozen. Wij zullen ze den lezer naar volgorde mededeelen. I. Over Gen. XXI:33. II. Over Gen. XXVII:38-40. III. Over Exod. II:1-10. IV. Over 1 Sam. XV:23b. V. Over 1 Sam. XVI:7b. VI. Over 1 Sam. XVII:45-47. VII. Over 2 Sam. XII:19-23. VIII. Over Ps. CII:25a. IX. Over Spreuk. X:7. X. Over Pred. XII:5b. XI. Over Jes. XL:7,8. XII. Over Jes. LVII:2.
Vele hoorders en ook wel sommige beoordeelaars van preken vragen allereerst naar den vorm, de methode, door den prediker gekozen. 't Schijnt soms, dat zij den inhoud voor lief nemen, als de vorm, de methode hun slechts bevalt. Maar moest de homiletiek den inhoud niet boven den vorm, de zaken niet boven de methode stellen? Moest zij niet eerst vragen en leeren wat gepredikt, daarna hoe gepredikt moet worden? Ongetwijfeld, - en daarom vragen wij eerst: wat wordt hier gepredikt?
De Prediker treedt met den hoogen ernst van een' boetprediker en met de liefelijk dringende taal eens gezants van christus op. Hij legt er zich op toe, om zijne hoorders op het verschil en den strijd zelfs te wijzen, die er is tusschen hun leven en hunne belijdenis, tusschen hetgeen zij werkelijk zijn en hetgeen zij wezen moesten. Dit is een der meest kenmerkende karaktertrekken van deze preken. Wilt gij proeven? Ziet hier eene uit vele, die ons ter dienste staan. Zij is genomen uit de vierde: over de verwerping der verwerpers van Gods woord.
‘Doch dit geloof kan dood zijn, dat is, zonder invloed op ons leven, onzen handel en wandel, ons spreken en doen: en dan worden wij verworpen. Verbeeldt u een weegschaal, waarop gij gewogen wordt. Wat is er van u gevraagd? Liefde jegens God. Zij omvat diepen eerbied. Waarmede bewijst gij dezen, als gij vloekt, en zweert, en misbruikt Gods naam in uwe gesprekken? Zij omvat dankbaarheid. Waar is dezelve, als gij rekent, te weinig van den Heer te ontvangen, de openbare Godsvereering verwaarloost, noch den Zoon eert, gelijk den Vader? Zij

{==110==} {>>pagina-aanduiding<<}
omvat berusting in Gods wil. Waar is de uwe, als gij mort en klaagt, omdat gij ook het kwade moet aannemen? Zij omvat vrijwillige gehoorzaamheid. Bewijst gij haar in die tallooze drogredenen, waarmede gij uwe pligten ontkent of beperkt.’ - Ziet, wat wijst de schaal? gewogen, te ligt bevonden, - verworpen.
Liefde jegens de naasten is het kenmerk der liefde jegens God: want wie zijnen broeder haat, dien hij ziet, hoe zal hij God liefhebben, dien hij niet ziet? Zij is langmoedig en vriendelijk en gij - haatdragend en stuursch. Zij is niet afgunstig, - en gij verteert u zelven door inwendigen spijt, dat anderen meer zijn of schijnen of hebben dan gij. Zij zoekt het hare niet, en gij zijt eerziek, of geldzuchtig. Zij laat zich niet verbitteren, en gij struikelt over elk woord, kwalijknemend en verkeerd uitleggend. Zij verblijdt zich over de waarheid, en gij behelpt u gedurig met leugens. Zij verdraagt alle dingen, en gij stuift bij schijn van beleediging woedend op. Zij gelooft alle dingen, en gij het minst het goede van uwe medemenschen, maar het kwade gerucht zonder twijfel. Zij hoopt alle dingen, en gij werpt de hope van u, als niet uw wil geheel kan volbragt worden. Zij lijdt alle dingen, en gij zoekt den last af te werpen, en gaat daarnevens op den weg zitten. Waar is uwe weldadigheid, vriendelijkheid, zachtmoedigheid? Rijken! in uwe plaats zullen de armen antwoorden, en die uwe hulp inriepen. Hebt gij hen tot vrienden gemaakt? Ziet, wat wijst de schaal? Gewogen, te ligt bevonden, - verworpen.
Er zijn anderen, die overvloeijen van liefde, omdat zij, ligtzinnig van aard, zichzelven en het hunne naauwelijks achten. Genoegen hebben, zich vermaken, zingende en dansende, spelende; dat is uw eenig of uw hoogste goed. Zich onbesmet bewaren van de wereld, haar te gebruiken zonder haar te misbruiken is de eisch; en wat uw oordeel? Leest Efez. V:3-5. Hoort! Ik zal het u voorlezen: (hier volgen de aangehaalde woorden.) Ziet, wat wijst nu de schaal? Gewogen, te ligt bevonden, - verworpen. - Maar niemand blijft over? Ik maak de toe-
{==111==} {>>pagina-aanduiding<<}
passing niet. Wat de mensch zaait, dat zal hij oogsten. Dit is het oordeel: omdat gij het woord des Heeren verwerpt, daarom heeft ook de Heer u verworpen.’
Wij onthouden ons van eenige aanmerking.
Is deze Prediker altijd zoo ontmoedigend of liever verootmoedigend? Neen, wat het Evangelie te hopen en waarover het zich te verblijden geeft, wordt zoowel op den voorgrond gesteld, als wat het te vreezen en met schrik te verwachten predikt. Elke preek is echt Evangelisch gekleurd, eene eigenschap, hooger te waardeeren, naar mate het moeijelijker is over teksten uit het O.T., zonder dat er motto-preken worden voorgedragen, voor cene Christelijke gemeente tot versterking van haar geloof in christus te spreken.
Maar gij verlangt ook te weten, hoe de Hoogl. nieuwenhuis te Utrecht predikte. Uit hetgeen wij reeds aangaande zijne denkbeelden over de analytische en synthetische methode mededeelden, beantwoordt die vraag zich gedeeltelijk zelve. Zoo gij de gevierde drieledige verdeeling met onderdeelen en al weder onderdeelen zoekt, gij zijt te leur gesteld. Er was een tijd, waarin Rec. geene preek goed vond, aan welker verdeeling niet veel zorg was besteed. Thans ziet hij in, dat de gemeente niet door keurig uitgewerkte schetsen, maar door de zaken, welke hij te verkondigen heeft, kan en moet worden opgebouwd. Verre zij het van ons, dat wij de gave zouden gering achten, aan sommigen geschonken en door hen onder gestadige oefening tot kunst verheven, om de zaken in keurig symmetrischen vorm te gieten. Maar als men er soms hoofdzaak of eene der hoofdzaken in ziet, loopt de inhoud gevaar, daaraan opgeofferd te worden.
In de preken van den Hoogl. nieuwenhuis is de verdeeling hoogst eenvoudig. In de tweede: eerst Gods handelwijze in het onthouden van het grootste en het schenken van een minder voorregt voorgesteld; daarna esau's handelwijze hun ten voorbeelde gesteld, die den grooteren zegen meenen te missen. In de derde: eerst de bewaring van het kind mozes als menschenwerk en toch Gods werk

{==112==} {>>pagina-aanduiding<<}
voorgesteld, daarna uit deze beschouwing aanleiding genomen tot eenige toepasselijke aanmerkingen. Het behoeft niet gezegd te worden, dat elk der beide deelen dan nog eene bijzondere verdeeling heeft. In andere preken van dezen bundel weêr anders. En de duidelijkheid der voorstelling en de gemakkelijkheid der ontwikkeling en de overtuigende kracht des geheels hebben er waarlijk niet door geleden. De Spreker beweegt zich geheel vrij en schijnt evenmin het pantsier, waarin sommige predikers hunne preken voordragen, - natuurlijk omdat zij dan hunne denkbeelden geregelder kunnen ontwikkelen - te kunnen dragen, als david, toen hij tegen goliath uittoog. Hij treft er het hart niet minder juist door.
De taal is krachtig, de stijl op vele plaatsen waardig om tot model genomen te worden.
En nu nog een woord over den titel. Preken? ‘Waarom niet Leerredenen?’ zullen sommigen vragen. Wij verblijden ons, dat het oude ‘Predicatiën’ weêr verjongd is. Het woord leerrede komt ons voor aan eene eenzijdige beschouwingswijze zijn' oorsprong te danken te hebben. Maar waarom Preken, en niet Preeken? Daarvoor zal de Hoogleeraar wel zijne redenen hebben, gelijk beets voor de andere, door hem gekozene spelling, wel de zijne. Vooralsnog schijnt ons ééne e voldoende, maar wij geven het aan beter oordeel over.
Het voorberigt is niet alledaagsch. - Doch genoeg geschreven; - het aangekondigde stichte nut in vele kringen.




Verhandeling over Jezus Christus als de openbaring Gods. Door P. van der Willigen, Predikant te Tiel. Bekroond bij het Haagsche Genootschap tot verdediging van de Christelijke Godsdienst. Te 's Gravenhage, bij de Erven Thierry en Mensing. 1844. In gr. 8vo. 194 bl. f 1-80.

Deze verhandeling (het zesde Deel der verhandelingen

{==113==} {>>pagina-aanduiding<<}
van het Haagsche Genootschap na deszelfs 50jarig bestaan) geeft een antwoord op de vraag: ‘In welken zin kan jezus christus gezegd worden de openbaring Gods te zijn? Is Hij dit alleen door zijne persoonlijke verschijning en zijn handelend leven op aarde, alsmede door de voortdurende werking van zijnen geest in de Christelijke gemeente; of is Hij het evenzeer door hetgeen Hij zelf en de Apostelen omtrent God en goddelijke zaken bij monde en in geschrifte hebben voorgedragen? In welk verband staat het eene tot het andere? En welke waarde behoort aan beiden onderscheidenlijk te worden toegekend?’ - De Schrijver heeft zijn geschrift in twee hoofddeelen verdeeld. Het eerste bevat een onderzoek naar den zin, waarin jezus christus kan gezegd worden de openbaring Gods te zijn, waarvan het resultaat is, dat het en uit den aard der zaak, en uit de geschiedenis, en uit eene uitlegkundige raadpleging van de schriften des Nieuwen Testaments, en, eindelijk uit de latere ondervinding van de werking des Heiligen Geestes in de gemeente des Heeren blijkt, dat jezus christus de openbaring Gods is, niet alleen door zijne persoonlijke verschijning en zijn handelend leven op de aarde en de voortdurende werking van zijnen geest in de Christelijke gemeente, maar ook, en evenzeer, door hetgeen Hij zelf en de Apostelen omtrent God en goddelijke zaken bij monde en in geschrifte hebben voorgedragen (bl. 129). Het tweede Hoofdstuk handelt over het verband, in hetwelk de woordelijke en daadzakelijke openbaring tot elkander staan, en de waarde, welke onderscheidenlijk aan beiden behoort te worden toegekend.
Daar wij niet aarzelen om in christus de openbaring Gods te zien en Hem derhalve beschouwen in al wat Hij deed, sprak en ondervond, is het natuurlijk, dat wij ons met de resultaten van den geleerden Schrijver over het geheel genomen zeer wel kunnen vereenigen. Voor ons heeft hij overtuigend aangewezen, dat de woorden onzes Heeren een wezentlijk bestanddeel uitmaken van de openbaring Gods, welke wij in Hem bezitten. Het geheele onderzoek is streng logisch; de gang der redenering heeft

{==114==} {>>pagina-aanduiding<<}
voor wie de praemissen toegeeft, onzes inziens, overredende kracht. Zoo wij eene aanmerking moesten maken, zij zou alleen het op bl. 9 geschrevene gelden. Daar lezen wij: ‘Het een en ander - zoude ik met aanhalingen, uit verscheidene in- en uitlandsche godgeleerde geschriften, kunnen staven; doch ik onthoude mij daarvan, gelijk ik dit doen zal in mijne gansche beantwoording der Prijsvraag, om verschillende, naar het mij toeschijnt, voldoende redenen. Ik noem van dezelve alleen deze, dat ik mij heb voorgenomen, zóó over mijn onderwerp te schrijven, dat het voor allerlei soort van lezers, ook voor minder geleerden, zou kunnen dienen.’ Reeds alleen om dit laatste had de Schrijver eenige geschriften moeten noemen, waarin de door hem bestredene voorstelling der zaak wordt verdedigd, omdat wel de godgeleerden van beroep dadelijk weten, dat de Schrijver het oog heeft op die theologische rigting in ons vaderland, welke door het Tijdschrift Waarheid in Liefde wordt vertegenwoordigd, maar het onmogelijk bij het grootste gedeelte der ‘minder geleerden’ kan voorondersteld worden, dat zij dit insgelijks zonder nadere aanwijzing weten. Wij gelooven evenwel niet, dat de zaak, waarover hier gehandeld wordt, buiten de theologische wereld veel belangstelling zal wekken, gelijk wij dan ook meenen, dat zij geheel tot het gebied der wetenschap behoort. Doch dit daargelaten, de Schrijver was, volgens onze meening, verpligt geweest, de bronnen te noemen, welke hij geraadpleegd had bij de opgave van het gevoelen zijner tegenpartij; vooreerst, omdat de eene voorstander van die beschouwingswijze ligt in bijzonderheden van den ander kan afwijken; vervolgens, omdat dan ieder in de gelegenheid gesteld wordt, over de juistheid der opgaaf te oordeelen. Wel rekenen wij het niet tot de vereischten van een goed boek, dat het met aanhalingen is opgevuld. Maar waar men het gevoelen van anderen opgeeft, moet ook verwezen worden
naar de plaats, waar men hem, wiens gevoelen wordt medegedeeld, zoo kan hooren spreken. De Heer van der willigen heeft, naar het ons toeschijnt,

{==115==} {>>pagina-aanduiding<<}
de meening der godgeleerden, van wie hij verschilt, juist opgegeven; maar nu wil hij ook dat wij hem op zijn woord zullen gelooven, terwijl wij anders terstond de authentieke stukken hadden kunnen vergelijken,
Maar genoeg hiervan. Wij hopen, dat deze verhandeling moge medewerken, om licht te verspreiden over de hier behandelde, zoo hoogst belangrijke zaak, en danken den Schrijver voor hetgeen hij geleverd heeft. Het is voor jongere godgeleerden een opwekkend voorbeeld, als de ouderen voortdurend toonen belang te stellen in de bewegingen, welke op godgeleerd grondgebied worden waargenomen, en daarbij niet in ledigheid blijven zitten toezien.




De Bijenkorf der H. Roomsche Kerk. Eene duidelijke en grondige uitlegging van den Zendbrief van Mr. Gentranus Hervet, uitgegeven voor de van het Christelijk geloof afgedwaalden, door Philips van Marnix, Heer van St. Aldegonde. Op nieuw ten behoeve der Roomsche Kerk, bijzonder in de Nederlanden, uitgegeven. Iste Deel. Te Utrecht, bij van Dorp en Heringa. 1844. In gr. 8vo. XII en 286 bl. f 1-50.

Wanneer een boek op nieuw wordt uitgegeven, en dit plaats heeft nadat er reeds meerdere verschillende uitgaven van bestaan, dan heeft hij, aan wien de taak ter aankondiging der nieuwe uitgave wordt opgedragen, zich minder te bemoeijen met het werk zelf, dan wel te antwoorden op de vragen: was eene nieuwe editie van het oude werk behoefte? en beantwoordt deze uitgaaf aan die behoefte? Ref. wil zich dan ook bij voorkeur tot deze vragen bepalen, vermits hij, reeds een aantal jaren geleden, rond en duidelijk, zijn oordeel over den Bijenkorf zelven heeft uitgedrukt, en hij, dezen recenserende, niet wel zou kunnen nalaten het vroeger door hem gestelde nogmaals af te schrijven, vermits hij geene redenen heeft gevonden

{==116==} {>>pagina-aanduiding<<}
om er iets van door te halen. Wat men er in vindt, zegt daarenboven de titel verstaanbaar genoeg: ‘eene duidelijke en grondige uitlegging van den Zendbrief van Mr. gentranus her vet aan de van het Christelijk geloof afgedwaalden.’ Maar wie die Mr. gentranus was, wordt in het boekje niet gezegd. Dit was in 1569 ook niet noodig; want de man was destijds genoegzaam bekend en geëerd. Nu hij evenwel reeds zoo lang geleden niet alleen de aarde, maar ook het vagevuur heeft verlaten, dat men hem voor een verdicht personaadje begint te houden, vermits hij thans noch dáár, noch hier wordt aangetroffen, zoo zouden de nieuwe Uitgevers, naar Refs. meening, wél gehandeld hebben, wanneer zij aan het nu levend geslacht dien wijlen Mr. hervet en zijnen Zėndbrief wat meer van nabij hadden leeren kennen. De man was het toch wel waardig, en verdient het vooral thans, nu men aan alle kanten aanstalten begint te maken voor eene viering van het derde eeuwgetijde van het Hoogeerw. Concilie van Trente. Wij hopen maar, dat de Nederlanden in dit geval niet achterlijk zullen blijven, want wij houden van een lange pret, dewijl al die andere eeuwfeesten voorbijgaan als een vuurwerk, en wij bij dit jubilė nog al wat houdvasten hebben, want het moet, om wèl te zijn, duren van den 13 December 1845 tot den 4 December 1863, vermits die ijzeren mannen der 16de eeuw zoo lang gezeten hebben! Wij moeten evenwel bekennen, dat ook menigeen van hen het einde niet beleefde van de handelingen, aan welker begin hij had deelgenomen, ofschoon zij, even als de tegenwoordige tweede kameristen, zich van tijd tot tijd wel eens naar huis begaven tot herstel der uitgeputte krachten. Zij hielden trouwens in dien zoo kort beperkten tijdkring ook niet minder dan vijfentwintig zittingen van bijna een' geheelen dag en
soms nog wel iets langer, en het ontbrak bij dezelve almede niet aan sprekers van langen adem. Mr. gentranus was een van hen; want hij hield nog al van praten, en was, hetgeen wij tot dus ver hebben verzuimd te berigten, een der Hoogeerwaardige Trentsche Vaders. Daarenboven was hij

{==117==} {>>pagina-aanduiding<<}
een Franschman en werd door zijne landgenooten geprezen én als theologant én als geschiedkundige. Eindelijk behoorde hij in de laatste zittingen zelfs tot de oppositie. Na den dood van zijnen vriend marcellus gervinus, die gedurende de zittingen van het Concilie én Paus werd, én stierf, én werd opgevolgd eerst door paulus IV, later door pius IV, ging het in sommige opzigten niet regt meer naar zijnen zin. Het liep er trouwens nu en dan ook vrij raar, vermits genoemde pius, naar het verhaal, niet alleen van sarpi, maar ook van zijnen lofredenaar palavicini, de Synode wist te belezen en besluiten te doen nemen, om welke anderen het Concilie hebben gewraakt als zijnde geene vrije vertegenwoordiging der Kerk, maar -; doch wij zouden afdwalen en moeten over hervet spreken. Wij zeggen daarom alleenlijk nog, dat de Spaansche gezant de vargas er eene vrij Spaansche verklaring van geeft, zeggende, dat de H. Geest, die zich te Rome ophield, niet verkoos naar Trente te vertrekken, waar de heilige vaders hem noodig hadden, vóór dat men hem, door eenen koerier, derwaarts had laten noodigen. Nu, de etiquette dient gehandhaafd te worden. Dat ook Mr. gentranus vroeger verstoken was van de voorlichting van dien Minister des Pausen, blijkt, want óf hij bezat hem niet, óf hij wederstond dien Geest op het gewigtigste punt, dat men destijds de residentia pastorum noemde. Dat hij dwaalde, zullen onze lezers van zelve erkennen, zoodra wij hun de zaak zullen hebben medegedeeld. Hervet beweerde namelijk, dat een herder bij zijne kudde behoorde te blijven, en dat, uit dien hoofde, een Bisschop in eene buitendioecese den Kardinaalshoed, met de verpligting om te
Rome te wonen, niet op zijn hoofd mogt zetten, zonder vooraf zijnen Bisschoppelijken mijter aan eenen anderen te hebben overgedaan. Een hoed en een slaapmuts waren in zijn oog onvereenigbare zaken. 't Is dus wel te zien, dat hij nog in de 16de eeuw leefde, en niet in allen deele het licht kende. Of gaan ten onzent niet alle dingen goed, al dragen onze vertegenwoordigers hoed en slaapmuts beide? Waar de geest is, daar is le-
{==118==} {>>pagina-aanduiding<<}
ven; wie hem bezit, kan als Hoogleeraar collegie houden, als President van eenig geregtshof deszelfs zittingen besturen, als Officier van Justitie voor 's lands veiligheid waken en tevens, Lid der tweede Kamer, het vaderland helpen redden. Hervet wilde, naar zijn beginsel, de 6de Canon van het Concilie van Chalcedon hernieuwd hebben; want door het niet handhaven van deze was, zeide hij, de Kerk in gevaar geraakt. Ten gevolge van de vereeniging van onderscheidene vette postjes in dezelfde handen, waren die handen wat glad geworden, en ten gevolge hiervan al weder werd niet zonder grond gezegd: omnia Romae esse venalia. Ging dat zoo voort, dus schreef hij aan den Jezuit salmero, dan zou de voorzegging der oude Sybille nog wel eens bewaarheid kunnen worden: ‘et forte ex uno ex septem collibus ingentem eius ruinam aliquis conspicatus, magna voce exclamabit: Ecce Babylon magna etc.’ De man had toen meer van die kettersche gevoelens, gelijk men zien kan uit den genoemden brief, medegedeeld door edm. richer in Hist. Conc. Gen. L. IV. P. II. pag. 109 sq. en hieruit overgenomen door dan. gerdes in Scien. Ant. T. VI. pag. 662 sq. Hij kan ten bewijze strekken, hoe ver geleerde mannen zelfs kunnen afdwalen, zoo lang de Geest nog uit Rome niet aan hen is afgezonden. Hebben zij dezen echter ontvangen, dan gaat het anders. De besluiten
van het hoogeerw. Concilie van Trente strekken er voor ten bewijze.
Deze Mr. hervet nu schreef, na wat te zijn uitgerust van de inspanning te dier stede, eenen ‘Zentbrief aen de verdwaelde van 't Christengelove,’ en deed dien in 't Fransch en in 't Nederduitsch in de wereld rondwandelen, met uitnoodiging om hem tegen te spreken. Maar de afgedwaalden waagden er zich niet aan; sommigen spotteden er zelfs mede, omdat er, naar hun zeggen, nog te weinig bewijsredenen in voorkwamen, even alsof dit niet uit den aard der zaken voortvloeide. Dit ergerde den Schrijver van den Bijenkorf. Hij vatte hierom de pen op, om het verlangde te leveren, en verzamelde in zijnen korf de geëischte bewijsredenen uit de schriften der kerkvaders,

{==119==} {>>pagina-aanduiding<<}
de besluiten der Conciliën, de decretalen der Pausen enz. Geen kleine arbeid voorwaar; doch hij hoopte een paar zielkens of twee uit het vagevuur te redden, en hierom getroostte hij zich het zware werk, dat hij ook gelukkig volbrengen mogt; want grooten bijval heeft het gevonden. Minstens veertien malen was het reeds in het Nederduitsch herdrukt en nog maar altijd voor geen prijsje te bekomen. En de Engelsche, Fransche en Hoogduitsche overzettingen er van, ofschoon er van de laatste vier edities zijn, zijn zelfs zelfdzaam geworden. Eene nieuwe uitgave werd dus noodig. Bevreemdende is ook deze opgang niet, indien men in het oog houdt, dat het is opgedragen aan den weldoener der Nederlanden, den HoogEerw. f. sonnius, eersten Bisschop van 's Hertogenbosch en Hoofdinquisiteur in deze gewesten, wiens ijver voor Rome, vanwaar hij een dubbel deel des geestes had ontvangen, boven allen twijfel is verheven. En die opdragt is daarenboven zoo grooten man volkomen waardig, vol geest en leven, zoodat wij u de lezing en herlezing er van met gerustheid durven aanbevelen. Wie er vroeger door het ouderwetsche voorkomen van het boeksken wel eens van werd afgeschrikt, zal hierover thans niet meer struikelen. De Bijenkorf ziet er nu uit zoo als dit voor de 19de eeuw past. Wij hopen dus, dat dit er toe zal bijdragen, om hem in veler handen te brengen. Tot nog toe ziet evenwel slechts de eerste helft het licht. De nieuwe Uitgever heeft intusschen meer gedaan dan louter nadrukken; want hij heeft er ophelderende aanteekeningen bijgevoegd, en daarenboven hier en daar het oog gevestigd op van bemmel's Symboliek of vergelijkende verklaring der godsdienstige verschilpunten, welker beste bestanddeelen ontleend zijn geworden uit de Symboliek van Mohler, door het Tijdschrift de Katholiek
aangeprezen. Wij bevelen ook dezen Bijenkorf aan deszelfs bijzondere opmerkzaamheid, want hij levert ruimer stof tot eene Nalezing, dan de Historie der Pausin, aan wier bestaan ook de Schrijver van den Bijenkorf niet twijfelde, gelijk men zien zal uit het tweede Deel, hetgeen wij hopen eerstdaags te zullen mogen ontvangen.

{==120==} {>>pagina-aanduiding<<}

De afbeelding van van marnix, tegenover den titel, is fraai genoeg en goed bewerkt; of zij evenwel gelijkt, is eene andere vraag. Legt men ze nevens die, welke voorkomen bij broes (II. l.) en wiersbitzky (IV. l.), dan heeft men de bijschriften noodig, om er denzelfden man in te herkennen. Het laatstgenoemde gelijkt het meest naar het portret van aldegonde door j. houbraken, volgens de schilderij van de gheyn, welke voor de beste wordt gehouden en hierom ook gevolgd is door het Genootschap: Kunst wordt door arbeid verkregen. De gravure, door van megen er voor hetzelve van vervaardigd, verschilt intusschen al weder van die, welke houbraken er van heeft gemaakt. Voor dezen ‘Bijenkorf’ ziet van marnix er veel jeugdiger uit, hetgeen op zich zelf zeer goed is, vermits hij dezen korf in zijne beste jaren vulde met het toen reeds van alle kanten zaamvergaderde. Maar is er eenig oorspronkelijk stuk gevolgd?

Iets over de geschiedenis en de waarde der Schedelleer. Eene Voorlezing, gehouden voor eenen kring (van) beschaafde toehoorders, door L. Choulant, Hoogleeraar te Dresden. Uit het Hoogduitsch vertaald, en met eenige aanteekeningen en twee houtsneêfiguren vermeerderd.

(Vervolg en slot van bl. 76.)

De volgende bladzijden zijn toegewijd aan eene kritische beschouwing van gall en spurzheim: hun wetenschappelijk leven en de lotgevallen van de door hen gegrondveste schedelleer worden kortelijk behandeld. De Schrijver trekt hier vooral te velde tegen de ongepaste verdeeling van den schedel in een zeker aantal organen of werktuigen, welke gall heeft ingevoerd. Het geheele denkbeeld, dat de afzonderlijke zielsvermogens op het aanwezig zijn van even zoo vele afgezonderde hersendeelen zouden berusten, is valsch, de benaming ‘orgaan’ is geheel on-
{==121==} {>>pagina-aanduiding<<}
physiologisch en in de keus der namen voor de afzonderlijke hersenorganen is gall niet minder ongelukkig geweest. Doch indien deze door gall en spurzheim gevolgde rigting onwetenschappelijk is, in welk opzigt is dan de schedelleer voor eene meer wetenschappelijke bearbeiding vatbaar? Ten einde zulks nu nader te onderzoeken, gaat de Hoogleeraar vervolgens over tot de beschouwing van het zenuwstelsel: van hetzelve wordt in de hoofdtrekken zoowel de ontleedkundige zamenstelling, als de physiologische beteekenis ontvouwd. Hersenen en ruggemerg zijn de centraaldeelen van dit geheele stelsel, naar welke de ontvangene indrukken worden heengeleid; terwijl de verarbeiding der verkregene indrukken en de voorbereiding van alle mogelijke bewegingen in de zoogenaamde bastachtige zelfstandigheid dier deelen plaats heeft. De hersenen evenwel komen hier vooral in aanmerking, als waarin zoowel de wil, als ook de hoogere zielsvermogens hunne zitplaats hebben. De Schrijver daalt nu af tot de dieren, vooral tot de gewervelde dieren, waar eene verdeeling der geheele hersenmassa in drie achter elkander gelegene deelen duidelijk te bespeuren is, en komt zoo tot diezelfde verdeeling der hersenen van den mensch in drie deelen, welke door oken is voorgesteld, en waarop later
carus zijne nieuwe kranioskopie heeft gebouwd, namelijk in een voorste gedeelte, waarin de zenuwen der drie hoogste zintuigen, benevens de sterkste strengen van het ruggemerg eindigen, in het middelste gedeelte, waarin meer de zenuwen van het vormende leven worden opgenomen, en het achterste gedeelte, waarin het ruggemerg eindigt en hetwelk bij voorkeur met de terugwerkingen van den wil, met onze eigene werking op de buitenwereld in verband schijnt te staan. Bij den mensch is vooral het voorste gedeelte het sterkst ontwikkeld, en uit zijne beschouwingen, waarvan wij slechts den algemeenen gang, geenszins de bijzonderheden hebben kunnen opgeven, komt ghoulant tot de gevolgtrekking, ‘dat de sterkere ontwikkeling der hersenen, in eene bepaalde rigting, ook noodzakelijk verbonden moet zijn met het met meer kracht op den

{==122==} {>>pagina-aanduiding<<}
voorgrond treden van enkele zielsvermogens.’ Dit eenmaal aangenomen zijnde, is de tweede gevolgtrekking niet verre te zoeken, ‘dat namelijk de mogelijkheid der schedelleer wetenschappelijk is bewezen,’ daar de ontwikkeling van den schedel die der hersenen naauwkeurig volgt. Nog van eene andere zijde zoude welligt de mogelijkheid eener wetenschappelijke schedelleer kunnen aangetoond worden, namelijk uit het verloop en het grooter of kleiner aantal hersenkronkels, daar men heeft opgemerkt, dat ook deze in een naauw verband staan met de intellectuële vermogens der verschillende dieren niet alleen, maar ook der verschillende menschelijke individu's. [Evenwel zoude de toepassing op den uitwendigen schedel hier voorzeker aan meerdere zwarigheden onderhevig zijn. Ref.] De nieuwere wijze van beoefening der schedelleer heeft ook tot het zoeken van de afmetingen der verschillende streken des schedels aanleiding gegeven, waarmede de Hoogleeraar verder zijne lezers [hoorders] bekend maakt. Hij eindigt dit gedeelte zijne verhandeling met de volgende woorden: ‘Doordien de schedelleer zich steeds meer en meer verwijderd heeft van de oude eenzijdige leer der werktuigen, doordien zij hare opmerkzaamheid niet alleen rigt op de eene of andere bijzonder sterk ontwikkelde streek van den schedel, maar den geheelen schedel beoordeelt in betrekking tot die bekwaamheden van den geest en die neigingen, welke het overwigt hebben, doordien zij derhalve niet alleen eene bovendrijvende neiging tot goed en kwaad, of een uitstekend talent in aanmerking neemt, maar alle zoodanige teekenen in hunne betrekkelijke sterkte en zwakheid met elkander vergelijkt, mag zij wel aanspraak maken, den rang eener onontbeerlijke hulpwetenschap voor de zielkunde te bekleeden en bij onderzoekingen over de menschelijke ziel te worden gehoord en in aanmerking genomen. De tijd is dan ook over het algemeen voorbij, waarin men het
ondernam, de zielkunde zonder kennis der natuurkunde van den mensch te beoefenen, of liever aan de lucht vast te hangen, dezelve zonder hechte grondzuilen liet, en reeds van den aanvang de wetenschap met

{==123==} {>>pagina-aanduiding<<}
eene de beginsels aantastende dwaling bezwaarde, met de leer namelijk van eene volledige afscheiding tusschen het geestelijke beginsel in den mensch en de verschillende gesteldheid van zijn ligchaam.’ Nadat de Hoogleeraar nog kortelijk in het licht gesteld heeft, dat de kranioskopie slechts hulpwetenschap is, en dat zij alleen geen uitsluitsel omtrent den zielstoestand van den mensch geven kan, behandelt hij nog ten slotte de tegenwerpingen, welke men tegen dezelve heeft gemaakt, en lost deze op. Vooral die, waarbij men de schedelleer beschuldigt, eene materialistische wijze van beschouwing te weeg te brengen, wordt opzettelijk en het uitvoerigst overwogen en de ongegrondheid van deze beschuldiging aangetoond.
Uit onze, naar gelange van den omvang der verhandeling, vrij uitvoerige aankondiging zullen onze lezers, hopen wij, hebben kunnen opmaken, welk een rijkdom van zaken in dezelve bevat is, en zij zullen eenigzins den geest hebben leeren kennen, welke in dezelve doorstraalt. De geest van bedaard, ernstig wikkend en wegend onderzoek, welke den Hoogleeraar in zijne andere schriften kenmerkt, heerscht ook in deze verhandeling; trouwens choulant is de jaren voorbij, waarin men zich zoo ligt door de phanlasie een' blinddoek voor de oogen laat binden, en hij staat te hoog in de wetenschap aangeschreven, dan dat hij met zijne overtuiging en met de meening van het wetenschappelijk en onwetenschappelijk publiek in transactie behoeft te komen. De stijl is boeijend en de overgang tot de verschillende onderwerpen is geleidelijk en ongedwongen.
Wij mogen onze aankondiging niet eindigen, zonder aan den Vertaler allen lof te geven. Men bespeurt het doorgaans niet, dat men eene vertaling leest, en Ref., die vroeger het oorspronkelijke gelezen heeft, kan de verzekering afleggen, dat de zin getrouwelijk is teruggegeven. Daarenboven heeft de Vertaler verscheidene aanteekeningen van physiologischen aard er bijgevoegd, welke getuigen, dat hij zeer vertrouwd is met de nieuwere physiologie en dus ook van dien kant voor zijne taak zeer goed bere-
{==124==} {>>pagina-aanduiding<<}
kend was; deze aanteekeningen zijn vooral voor den wetenschappelijken lezer van belang. Een paar weluitgevoerde houtsneêfiguren verduidelijken de beschrijving der verschillende schedelafmetingen: zij worden in het oorspronkelijke niet aangetroffen. Wij eindigen deze onze aankondiging, met deze vertaling der verhandeling van choulant aan allen aan te bevelen, die op eene populaire en toch niet oppervlakkige wijze met het tegenwoordig standpunt der kranioskopie nader bekend wenschen te worden.

Wetboek van Koophandel, met Aanteekeningen van Mrs. C.D. Asser, W.E.J. Berg, M.H. Godefroi, J.W. Tijdeman en Jo. de Vries, Jz., Advocaten te Amsterdam. IIde en IIIde Boek. Te Amsterdam, bij J. Muller. 1845. In gr. 8vo. Bl. 129-350, met achteraan gedrukten algemeenen Titel, Voorrede enz. f 3-80.

Met de uitgaaf der aanteekeningen op het tweede en derde boek van het Wetboek van Koophandel is alzoo dit werk compleet.
In de Inleiding tot het tweede gedeelte zijner Handleiding tot het Wetboek van Koophandel ('s Gravenhage, bij j. belinfante, 1841) schreef reeds Mr. a. de pinto (zie de noot onder aan bl. 8): ‘Onder het afdrukken dezer inleiding eerst ontving ik het Wetb. van Kooph., met aanteekeningen van Mrs. c.d. asser, w.e.j. berg, m.h. godefroi, j.w. tijdeman en jo. de vries jz., Advokaten te Amsterdam. Het spreekt dus van zelven, dat ik van dit werk geen gebruik heb kunnen maken bij het schrijven mijner aanteekeningen, voor zoo verre die thans het licht zien; en ik betreur het zeer, dat de uitgave van hetzelve die van het mijne niet eenigen tijd meer is voorafgegaan: want niet alleen waarborgen mij de namen der schrijvers de deugdelijkheid van hunnen arbeid, maar de zeer oppervlakkige blik, dien ik daarop heb kunnen werpen, heeft mij allezins bevestigd in de goede verwachting, die ik daarvan reeds a priori had opgevat. Welligt doet zich, onder het nazien der procven, nog hier en daar de gelegenheid op, om van deze aanteekeningen partij te trekken.’

{==125==} {>>pagina-aanduiding<<}

Men ziet, dat alzoo de bezitters van het nog onvoltooide werk van den Heer de pinto niets overtolligs zullen verrigten, door ook het geschrift der Heeren asser, berg enz. zich aan te schaffen. Integendeel, door het bezit van beide werken zullen zij iets volledigs over ons Wetboek van Koophandel hebben aangewonnen.
Het werk van den Heer de pinto heeft eigenlijk ten doel, aan de jeugdige beoefenaars der regtswetenschap eenen leiddraad bij hunne studiën aan te bieden. De Schrijvers daarentegen van het thans hier aangekondigde werk wilden geenszins eenen doorloopenden Commentarius leveren, maar enkel en alleen losse aanteekeningen, nu eens breeder en meer uitgewerkt, dan weder met meerdere beknoptheid en kortheid voorgedragen. Somwijlen stemden de Schrijvers omtrent het eene of andere punt niet overeen, en in zoodanige gevallen werd óf het gevoelen der meerderheid opgegeven, óf, waar ten opzigte van gewigtige vragen een zeer bepaald verschil bestond, van de wederzijdsche gevoelens gewag gemaakt. De tekst van het wetboek is geheel afgedrukt, maar wordt, waar de Schrijvers het noodig oordeelen, telkens voorafgegaan door algemeene opheldering van boek of titel; buitendien vindt men aan 't hoofd van elken titel de auteuren aangewezen, die men er op na kan slaan, en achter elk artikel, hetwelk dit slechts eenigzins behoeft, aanteekeningen met verwijzing naar de gevestigde jurisprudentie, zoo als men de arresten en vonnissen medegedeeld kan zien in de Ned. Regtspr., het Weekbl. van het Regt enz. Duidelijkheid is inzonderheid eene groote verdienste van dit werk. Overal, waar Referent het heeft opgeslagen, vond hij klaarheid en beknoptheid van stijl met grondigheid van denkbeelden vereenigd, terwijl de citatiën steeds zóó zijn bijgebragt, dat de regtsgeleerde lezer zich den weg vindt gebaand, om zelf de zaak op nieuw te onderzoeken, en na alzoo, onder eigen nadenken over het vóór en tegen, van de verschillende gevoelens kennis te hebben genomen, zich met de meening der Schrijvers, of van sommigen hunner, al of niet te vereenigen.





De verpligting van de Bewaarders der Hypotheken, om, voordat zij tegen overlegging eener acte van toestemming de doorhaling eener inschrijving doen, te onderzoeken, of

{==126==} {>>pagina-aanduiding<<}
de toestemming is gegeven door de bevoegde belanghebbende Partijen, verdedigd. Pleitrede, uitgesproken den 15 Junij 1842, door Mr. A.F. Jongstra, Advocaat, te Heerenveen. Te Heerenveen, bij F. Hessel. In gr. 8vo. 85 bl. f :-90.

Voorzeker is de uitgaaf dezer Pleitrede, ook dan wanneer men zich met de hoofdstelling des Schrijvers niet vereenigen kan, eene daad in het belang der wetenschap: want beter en krachtiger, dan de Heer Mr. jongstra gedaan heeft, kan de leer, dat hypotheekbewaarders, alvorens de doorhaling eener inschrijving te doen, zich eerst moeten vergewissen, dat zij, die hen tot zulk eene doorhaling magtigen, de bevoegde personen zijn, wel niet worden ontwikkeld. Referent stemt, met de Regtbank te Heerenveen, hem dat grondbeginsel toe en kan zich beter met haar vonnis vereenigen, dan met het arrest van den Hoogen Raad, ofschoon en vonnis en arrest, in de toepassing op het behandelde geval, hetzelfde vruchtgevolg hadden. Maar de beweegredenen van het vonnis schijnen hem grondiger, en op die beweegredenen zou hij mede den geachten Pleiter in het ongelijk hebben gesteld en de doorhaling hebben gelast, met verwijzing van den zich daartegen, tot nader overlegging van stukken, verzet hebbenden hypotheekbewaarder in de kosten.
Ja, wel degelijk moet zich de hypotheekbewaarder, alvorens eene inschrijving door te schrabben, overtuigen van de bevoegdheid der partijen; maar die overtuiging hangt af van de vraag, of er uit het vereischte authentieke stuk van die bevoegdheid blijkt. Zoo ja, dan is de hypotheekbewaarder, wat hij voor zich zelven ook denken moge, in den zin der wet overtuigd en tot doorhaling verpligt.
Art. 26 der wet op het Notarisambt van 9 Julij 1842 schrijft uitdrukkelijk voor, dat de Notarissen vermelden moeten de betrekking of hoedanigheden waarin, en de volmagten of beschikkingen, krachtens welke wordt gehandeld. De wet van 25 Ventôse XIde jaar was niet minder sterk op dat punt, en vorderde, dat de staat der partijen bij den Notaris bekend was. Hetzij dus eene acte onder de vorige wet op het Notariaat (gelijk die, waarover ten deze geschil was), hetzij dezelve onder de tegenwoordige wet verleden is; wanneer de Notaris, als zaak zijner eigene bevinding, opgeeft de betrekkingen en hoedanigheden, die de verschijnende perso-
{==127==} {>>pagina-aanduiding<<}
nen, zoo zij inderdaad die betrekkingen en hoedanigheden bezitten, tot het toestemmen in de doorhaling bevoegd maken, dan behoort ook de doorhaling te geschieden. Maar wijst hij in zijne acte, wanneer niet hij, die het hypotheek heeft bedongen, maar eenig opvolger in diens regten de toestemming verleent, geenszins aan, hoe deze geregtigd is geworden; geeft hij voor die opvolging in de regten des oorspronkelijken schuldeischers geene genoegzame reden; of verklaart hij alleenlijk, dat de voor hem verschenen personen het alzoo opgeven: alsdan moet, naar ons inzien, de hypotheekbewaarder de doorhaling of volstrekt weigeren, of weigeren tot er blijkt van de geregtigdheid dergenen, die hem verklaren te magtigen.
Wij zouden dus den hypotheekbewaarder altijd opleggen een formeel en een materiëel onderzoek, ingeval het laatste, wegens den inhoud der acte, daartoe noodzaakte, met een essentiëel onderzoek vermeerderd.
Formeel onderzoek is dat naar het karakter der acte: Is zij in onderhandschen of in notariélen vorm?
Materiëel noemen wij het onderzoek naar de stoffe, die er in verhandeld wordt, en dus naar den inhoud. Wordt er magtiging verleend door personen, die volgens hetgeen den Notaris gebleken is en door hem is geconstateerd, tot zulk eene magtiging bevoegd zijn? Of heeft de Notaris alleen zijn ministerie niet mogen weigeren, en verklaart hij slechts dat voor hem is verschenen A, die verzekerde b.v. te zijn de éénige nagelaten zoon en erfgenaam bij versterf van B, en dien ten gevolge te magtigen tot doorhaling der inschrijving laste C? Of eindelijk, verklaart de Notaris wel nopens zijne eigene bevinding, maar is de betrekking, welke hij den comparant toeschrijft, buiten staat om dezen de bevoegdheid te geven? B.v. Als hij zegt, dat A, als weduwe en boedelhoudster van B, of wel als uitvoerster zijner uiterste wilsbeschikking, toestemt in de radiatie.
Als, blijkens de Notariéle acte zelve, degeen, die de toestemming geeft, onbevoegd is, moet de doorhaling worden geweigerd. Is hij daarentegen, volgens hetgeen de Notaris opgeeft hemzelven gebleken te zijn, allezins bevoegd (gelijk bij de in questie geweest zijnde zaak), dan moet de doorhaling geschieden. Zou de toestemmer wel bevoegd zijn, indien zijne voorgevens waarheid waren, maar heeft de Notaris dezelve niet geconstateerd, en alleen vermeld, als het-
{==128==} {>>pagina-aanduiding<<}
geen de verschenen persoon hem verzekerde, dan moet de doorhaling worden geweigerd vooralsnog, tot er namelijk, door overlegging van stukken, van de bevoegdheid den hypotheckbewaarder zal gebleken zijn, die dan eerst moet overgaan tot een essentiëel of tot het wezen der zaak indringend onderzoek, dewijl het materiëel onderzoek, dat naar de stof of den inhoud der acte, eene ongunstige slotsom heeft opgeleverd. Immers de doorhaling moet geschieden op eene authentieke acte, maar de acte is slechts authentiek voor zoo veel zij de verklaring van den Notaris en de getuigen behelst. Wat deze opgeeft, door de comparanten ten zijn verklaard, verdient alleen geloof, wat het feit der verklaring zelve betreft; maar dat die verklaring naar waarheid gedaan is, vloeit daaruit niet voort en is dus door den Notaris niet bevestigd. Op deze wijze is de hypotheekbewaarder meer dan loutere schrijfmachine (sit venia verbo), en de Notariéle acte wordt niet vruchteloos gevorderd, maar bezit al de kracht, die men redelijker wijze er aan behoort toe te kennen. Want heeft de Notaris op te lossen grond verklaard, dat dit of dat hem gebleken is, dan is hij, maar geenszins de hypotheekbewaarder, voor de gevolgen daarvan aansprakelijk.

Geschiedenis der laatste vijfentwintig jaren, door K.H. Hermes. Uit het Hoogduitsch. IIIde of laatste Deel. Te Deventer, bij J. de Lange. 1845. In gr. 8vo. 355 bl. f 3-:

Wij hebben in der tijd met den vereischten lof van dit geschiedkundig werk, hij de aankondiging der beide vorige Deelen, gesproken, en moeten dien lof thans met des te meer grond herhalen, omdat dit Deel, door deszelfs belangrijkheid van inhoud en wijze van behandeling, hierop de regtmatigste aanspraak heeft.
Het bevat een uitvoerig en met kennis en onpartijdigheid geschreven tafereel van de Fransche Julij-omwenteling, en hare naaste gevolgen. Het vijfde boek behandelt vooreerst de parlementaire overwinning van het liberalismus in Frankrijk. De strijd der vrijzinnige partij tegen het ministerie van villèle had eindelijk den val van dien beruchten en sluwen staatsman ten gevolge gehad. Karel X was einde-
{==129==} {>>pagina-aanduiding<<}
lijk genoodzaakt, tegen zijn' wil eenige concessiën te doen aan eenen volksgeest, dien hij volstrekt niet wist te leiden. Het ministerie van martignac, dat met eene wijze en voorzigtige gematigdheid de regten des volks met die van de kroon in overeenstemming trachtte te brengen, was van eenen te korten duur, om hierin te kunnen slagen. Het viel zoo wel door de overdrevene eischen der liberale partij als door de geheime tegenwerking der Ultraroyalisten en de kabalen van het Hof. Karel X scheen als door een hem geheel verblindend noodlot naar zijnen ondergang onwederstaanbaar te worden voortgestuwd. De benoeming van het Ministerie polignac moest den tegenstand en de verbittering der publieke opinie ten top doen stijgen; de beruchte Ordonnantiën werden hierdoor uitgelokt, en de verdwaasde Monarch, die door dit middel alles meende te herstellen, verloor daardoor den troon voor zich en zijn geslacht.
De Julij-omwenteling, zijnde het gevolg van eenen strijd van drie dagen, heeft een nieuw staatkundig tijdperk voor de geschiedenis van Europa geopend, dat nog niet gesloten is, en waarvan zich al de vruchten nog niet ontwikkeld hebben; het verdiende dus wel eene in de bijzonderheden gaande voorstelling, zoo als hier voorkomt, die uit de beste en onpartijdigste bronnen schijnt ontleend te zijn, even als de bekleeding van den Hertog van Orleans, louis philippe, met het burgerkoningschap. Europa was op het punt van op nieuw door eenen algemeenen oorlog geteisterd te worden, doch de wijze voorzigtigheid en fijne staatkunde van den Koning der Franschen, en de gematigdheid, misschien ook wel de vrees, der vreemde Mogendheden, hebben dit verhoed. Evenwel is ons werelddeel door deze hoofdgebeurtenis veelzijdig geschokt geworden; de eerste stoot trof het Koningrijk der Nederlanden, en te Brussel had eene September-omwenteling plaats, wier aanleidende oorzaken en wijze van toedragt met eene vrij juiste kennis door eenen Duitscher verhaald worden. Vooral is lezenswaardig het hoofdstuk over de inwendige ontwikkeling van Duitschland vóór, en de revolutionaire bewegingen in hetzelve na de Julij-omwenteling; terwijl de voorstelling van den Poolschen vrijheidsstrijd, het zesde boek, dit Deel en het werk besluit; hetwelk wij wenschen, dat de Schrijver tot op onze dagen mogt vervolgen. De overtuiging, die wij sedert lang koesterden, dat alle omwentelingen het meest door de mis-
{==130==} {>>pagina-aanduiding<<}
slagen, en het kwalijk geplaatste hardnekkig volhouden van oude misbruiken, of van een zwak en ontijdig toegeven, wanneer het te laat is, der regeringen, ontsproten zijn, is door de lezing van dit Deel nog meer in ons versterkt. Mogten Vorsten en volksvertegenwoordigers hun voordeel doen met de lessen,
die de Julij-omwenteling en hare gevolgen in zoo vele opzigten gegeven hebben, dan kan Europa, na in 1830 het stelsel van terugwerking omver geworpen te hebben, de vruchten plukken van dat van een' zachten, maar nimmer stilstaanden vooruitgang, die, hoewel hier en daar nog met kracht en sluwheid tegengehouden, zal zegevieren over de listen van de Priesterheerschappij en de reeds lang verjaarde regten eener onbepaalde Vorstenregering, die slechts bijgeloof en willekeur ten gevolge kunnen hebben. Terwijl het beschaafde menschdom vrijheid onder het gezag der wetten, ontheffing van alle kluisters der godsdienstige overtuiging, wil, voorgelicht door eenen redelijken geest van onderzoek, die onbeschroomd overal hare heldere fakkel rondzwaait, en door haren glans nieuwe ontdekkingen doet in het rijk der waarheid.




Levens van beroemde Staatslieden. Vrij bewerkt naar het Engelsch door Daniel Veegens. Te Haarlem, bij de Erven F. Bohn. 1844. In gr. 8vo. VII en 422 bl. f 3-75.

Het is bekend, dat onze Letterkunde, bij de vele voortbrengsels van echten smaak, in ieder vak, nog te schraal verrijkt is met werken, als het hier boven aangekondigde is. De Levens van beroemde Staatslieden, goed ontwikkeld in verhouding van hunne beginsels en tijden, zijn nog weinig naar eisch bewerkt. De Levens van beroemde Mannen en Vrouwen, voorkomende in de bekende verzameling in X Deelen, zijn meestal kort en oppervlakkig, de levensbeschrijving wordt minder opzettelijk uit het oogpunt der staatkundige wetenschap en de ware bronnen geleverd. Terwijl b.v. de Memoriën van joachim rendorp en verdere geschriften en de geboekte gevoelens van dezen te weinig bekenden en geroemden Staatsman, voorhanden zijn, ontbreekt zijne levensbeschrijving met toetsing zijner inzigten in handel, in Staatsregt als anderzins. Wij zouden meer voorbeelden kunnen noemen. De Heer veegens vervulde alzoo eene hoogst nut-
{==131==} {>>pagina-aanduiding<<}
tige taak, toen hij het voornemen opvatte en verwezentlijkte, om de Levens van eenige beroemde Staatslieden opzettelijk ons te doen kennen. Zijn arbeid doet ons hopen, dat hij zelf of andere bekwame Landgenooten die taak verder zullen voortzetten. Onze leeftijd heeft er behoefte aan. Bij al het bespiegelende in de politiek, waaraan onze tijdgenooten een zoo werkzaam deel nemen, is het van groot belang ook eens te zien, hoe beroemde Staatslieden de politiek gedreven hebben en in praktijk gebragt; de geschiedenis biedt dan aan de wetenschap de hand, en in dien zin noemen wij het hier aangekondigde werk, schoon het onder den eenvoudigsten vorm in het licht verschijnt, een allergelukkigst en verdienstelijk bewijs, dat de Vertaler aan den eisch van onzen tijd uitnemend weet te voldoen. Indien wij ons ééne hoofdaanmerking veroorloven zouden, dan wagen wij die, welke minder de verdiensten van de hier geschetste Levens zelve betreft, dan hetgeen wij daarbij gemist hebben. De Staatslieden,
aan welker beschouwing, in hun leven en handelingen, dit werk gewijd is, zijn alléén vreemdelingen: ‘Ximenes, de eerwaardige, gestrenge, voor het regeren als geschapene Spanjaard; colbert, aan wien de eeuw van lodewijk XIV zoo veel van hare schittering te danken heeft; en de Britsch-Indische Landvoogd warren hastings, dien zoo velen met den naam van den beruchte hebben bestempeld en die echter onder de grondvesters van Engelands tegenwoordige grootheid niet de minste is.’ Is het al niet vreemd, dat de bekende drie Engelsche letterkundigen james, eyre ewans crowe en f. babington magaulay de levens van de genoemde vreemde Staatslieden hebben uitgekozen, de Vertaler had niet moeten vergeten, dat hij voor Nederlanders schreef, en hij had ons zeer verpligt met er een Leven van een Vaderlandsch Staatsman bij te voegen. Te meer mag ons dit verwonderen, daar de Vertaler zelf in zijne Voorrede erkent, zijne snipperuren anders meestal aan de beoefening der Vaderlandsche geschiedenis te wijden. Hoe gaarne hadden wij alzoo gezien, dat hij ook lust hadde gevoeld een oorspronkelijk bewerkt Leven van eenen Staatsman als bijv. eenen oldenbarneveld, johan de witt, van beverningh, van beuningen, één der van haren's, fagels, van slingelandt, van den spiegel en dergelijken, of uit den

{==132==} {>>pagina-aanduiding<<}
nieuweren tijd eenen g.k. van hogendorp, falck of kemper er bij te voegen. Wij willen hiermede slechts eenen wenk geven; wij mogen toch het plan van den Heer veegens niet vooruitloopen, die misschien, na zijne zoo wel geslaagde poging, lust gevoelen zal, om deze Levens te vervolgen en ons van zijne geheel eigene bewerking dan ook het Leven van een vaderlandsch Staatsman te verschaffen.
Zien wij nu vlugtig, hoe de Heer veegens zich gekweten heeft van deze vrij vertaalde Levensbeschrijvingen. Wij moeten het volmondig erkennen: zijn arbeid is inderdaad voortreffelijk; nergens stuiten wij op gewrongen volzinnen, die eene vertaling verraden, maar alles is vloeijend, los, krachtig en helder van stijl.
De levens zelve wekken de grootste belangstelling. Vooral dat van ximenes behaagde ons nog boven de beide andere. In ximenes zien wij den, ofschoon in godsdienstijver te ver vervoerden, grooten man, onvermoeid werkzaam, bekwaam, met vasten, onwrikbaren wil. In colbert bewonderen wij, wel is waar, den niet minder bekwamen Staatsman, voorstander van handel, kunst en wetenschap, maar tevens den ijverzuchtigen, die zich niet ontzag de laagste middelen te bezigen om eenen fouquet ten ondergang te brengen. In hastings eindelijk, mede wel den grootsten Staatsman van zijnen tijd, maar die geen menschenbloed ontzag, terwijl wij een afgrijzen gevoelen van de offers, die hij bragt, om de echtbreuk te bewerken, waardoor hij zelf echtgenoot werd van de gescheidene. Later moest hij naar verdiensten voor zijne bloeddorst boeten. Deze mingunstige eigenaardigheden benemen ons gewis iets van het genoegen, waarmede wij anders deze Staatslieden met den Schrijver nagingen in hunnen merkwaardigen levensloop, maar zij zijn onafscheidelijk van het overige, en indien men, ook in het staatkundige, de Geschiedenis als leidsvrouw bij de beschouwing van beroemde mannen kiest, is zoodanige vermelding naar waarheid, nuttig tot waarschuwing en leering, dat zij ons, als trouwe getuige, ook de misslagen niet onthoudt, waartoe groote mannen vervallen zijn. In dit opzigt leveren deze Schetsen allermerkwaardigste bijdragen voor menschenkennis en levenswijsheid. Wij zagen dit werk gaarne in handen van hen, die zich wijden aan Staatkunde en Diplomatie, ook

{==133==} {>>pagina-aanduiding<<}
in ons vaderland te weinig, vooral in dezen wegslependen en onderhoudenden vorm, beoefend. Wij herhalen het, werken als deze zijn bij ons zeldzaam, vooral die zóó grondig en uitvoerig en op zóó waardige en geacheveerde geschieden biographische wijze bewerkt zijn: zoodat wij met den Vertaler geheel instemmen en wenschen: ‘dat deze Levens met belangstelling mogen gelezen worden ook door zoodanige onzer landgenooten, die maar al te zeer gewoon zijn uitsluitend verdichte verhalen in handen te nemen, en vooral indien zij hier of daar, door de kracht van het voorbeeld, in een regtgeaard gemoed een vonk van ijver mogten ontsteken om getrouw te zijn aan de les: Wat uwe hand vindt om goed te doen, doe dat met alle magt!’
De werken van eenen fenelon, inzonderheid zijn Télémaque, en andere, zijn te veel als vergeten; en werd er nog niet lang geleden in de opentlijke Vergadering van onze Afgevaardigden luid de klagte geuit over het gebrekkige in de opleiding van toekomstige Diplomaten? Voorzeker een voor de Diplomatie bestemde edelman, een vorstentelg zelf, zal ongetwijfeld echte politieke kennis en onberekenbaar nut kunnen trekken door het lezen en herlezen van een boek, als dit, door den Heer veegens den Nederlanderen medegedeeld.
Indien wij hier eene enkele opmerking mogen maken, niet tegen den inhoud, maar tegen sommige uitdrukkingen in de taal, die anders doorgaans zuiver en smaakvol, gekuischt en welluidend is, dan kiezen wij daartoe eene aanmerking op het gebruik der woorden alvermogend, eeuwig en scheppen.
De Schrijver bezigt deze woorden (gewis onwillekeurig en van lieverlede, zonder opzet; welligt heeft hij ze aan het oorspronkelijke ontleend) van menschelijke handelingen. Alvermogend wordt aldus gebezigd, onder anderen bl. 3. Schoon het ook slechts van menschelijke kracht en binnen de grenzen van menschelijk vermogen voor moge komen, zouden wij ongaarne het woord alvermogend, evenmin als almagtig, willen gebruiken. Er is voor ons gevoel iets stuitends in, om woorden, die gebezigd worden, wanneer men van het Opperwezen spreekt en uitsluitend in den gewonen stijl alleen dáártoe beperkt moeten blijven, ook van menschen te bezigen. Wij gelooven, dat deze gewoonte nog veel meer in de discoursen is ingeslopen, dan in geschriften. Wij

{==134==} {>>pagina-aanduiding<<}
althans kennen zeer beschaafde menschen, die zich niet ontzien, om de woorden almagtig, goddelijk, eeuwig, enz. onophoudelijk in den mond te hebben, ook bij de geringste zaken. Dit geldt ook omtrent het zoo algemeen gebezigd woord scheppen. Wij willen het daarlaten, of het woord oorspronkelijk en taalkundig ook van menschelijke daden en werken gebezigd is geworden, maar het is toch zeker, zonder woordenzifterij, dat wij de eerbiedige overtuiging van velen hier uitdrukken, gelijk wij bekennen er zelve veel aan te hechten, dat het eigenaardig en uitsluitend gebezigd dient te worden alleen van den éénige Schepper van het Heelal. Een goed schrijver neemt in onze rijke moedertaal zijne toevlugt tot geene woorden, die hij niet behoeft, en die, als te gezwollen en gelijk wij meenen, aanstootelijk, afkeuring verdienen. Hoe men daardoor tot uitersten en tot onzin geraakt, bewijst bijv. de uitdrukking, die menigvuldig bij onzen Vertaler voorkomt: bl. 368. Hij (hastings) riep eene nieuwe schepping uit den bajert te voorschijn. Bl. 212. Zoo ergens moest de bekwame man - alles uit het niet scheppen enz.
Wij zouden hier, als minder passend in 't gebruik, kunnen bijvoegen het bezigen van het woord zwanger, algemeen bij onze Nederlandsche schrijvers geliefd; zelfs van eenen man, gelijk bl. 251: lodewijk XIV ging daarvan zwanger; maar wij willen hier niet toegeven aan het zoeken van kleinere feilen, waar zoo groote bekwaamheden in deze vrij vertaalde Levens uitblinken. Wij eindigen met den Heer veegens onzen opregten dank te betuigen en zijn nuttig werk in veler handen te wenschen. Hij vervolge den ingeslagen weg en levere ons dan ook het Leven van een of meer Nederlandsche Staatslieden.

De eerste Algemeene Kerkvergadering der Duitsch-Katholieke Kerk, gehouden te Leipzig, Paschen 1845. Authentiek berigt. Op last der Kerkvergadering uitgegeven door Robert Blum en Frans Wigard. Uit het Hoogduitsch. Te Zwijndrecht, bij J. Boden. 1845. In gr. 8vo. 238 bl. f 2-40.

De Katholieke Kerkhervorming, uitgegeven door Anton Mauritius Huller; onder medewerking van de Heeren

{==135==} {>>pagina-aanduiding<<}
Czerski, Ronge en andere Katholieke Geestelijken. Naar het Hoogduitsch. Eerste Jaargang. No. 1 en 2. Te 's Gravenhage, bij H.C. Susan, C.Hz. In gr. 8vo. Te zamen 150 bl. f 1-:

Het eerste van deze beide werken behelst vooraf een berigt van hetgeen gediend heeft tot voorbereiding van eene algemeene kerkvergadering der Duitsch-Katholieken te Leipzig, vervolgens de beraadslagingen van iedere zitting en het op dezelve bepaalde, en wordt besloten door een Aanhangsel, waarin voorkomen, als grondslag der handelingen, de artikelen der Duitsch-Katholieke gemeenten te Dresden, brieven aan de algemeene Kerkvergadering, het reglement der werkzaamheden van den Kerkeraad der Duitsch-Katholieke gemeente te Berlijn, de eerste Godsdienst (Godsdienstoefening) der Duitsch-Katholieke Gemeente te Leipzig, en het gezellige leven der afgevaardigden tot de algemeene Kerkvergadering, welk laatste stuk moet dienen tot wederlegging der organen van Rome en van de Jezuiten, die er hun werk van hebben gemaakt, om het verkeer der te Leipzig vergaderde afgevaardigden voor te stellen als eene aanhoudende zwelgpartij.
Het tweede werkje heeft ten doel, eene, eigenlijk gezegde, verzameling van bewijsstukken nopens de Katholieke Kerkhervorming te leveren. In No. 1 vonden wij 3 stukken, onder de opschriften: Wat bedoelt de tegenwoordige Kerkhervorming? Welke Kerk is Katholiek? Hoe ontstond het oppergezag van den Bisschop van Rome? en vervolgens Boekbeschouwing en berigten. No. 2 behelst: Herderlijke brief aan de Duitsch-Katholieke Christenen. Berigt aangaande de tweede voorbereidende vergadering der hier (te Berlijn) gevestigde Katholieke Christenen enz., Berigt aangaande de derde vergadering, enz. Boekbeschouwing en berigten.
Na herhaalde vroegere aankondiging van vroeger op dezelfde zaak betrekking hebbende geschriften, voegen wij bij het toen aangemerkte niets, dan dat ook de thans aangekondigde geschriften bruikbare bronnen zijn voor den voortgang der kennis van deze thans zoo veel besprokene kerkelijke beweging in Duitschland.





{==136==} {>>pagina-aanduiding<<}

Geestelijk Proces tusschen B. Moorrees, Predikant te Wijk bij Heusden, en N. Bouman, Lid van deszelfs Gemeente, benevens het daarop gewezene vonnis. Gedrukt voor rekening van den Schrijver. 1845. In gr. 8vo. 40 bl. f :-40.

Wie den Tijdspiegel leest, herinnert zich den twist, die er gerezen is tusschen Ds. moorrees en den eerzamen grntter, aldaar woonachtig, n. bouman. Laatstgenoemde schijnt een bij uitstek lastig en twistziek mensch te zijn, die, eens begonnen zijnde, volhoudt. En het gedrag van den aangevochten Predikant en zijnen Kerkeraad tegenover hem is van voorbarigheid en overijling niet vrij te pleiten. In dit geschrift blaast de grutter triomf. Hij heeft, zegt hij, zulk een' held, als moorrees, nedergeveld. En gelijk david weleer het afgehouwen hoofd van den reus aan Israël vertoonde, zoo roept de dappere strijder uit het land van Heusden aan het Christenvolk van Nederland toe:

Verblijdt u, Christen-volk! en wilt het hoofd aanschouwen 
Van eenen b. moorrees, die mist het waar vertrouwen. 
Daar hij ligt neêrgeveld, kunt gij gerust verschijnen enz. 

Maar wat is er dan toch eigenlijk gebeurd, vraagt gij, dat de man zoo koning kraait? Bouman was gecensureerd door den Kerkeraad. Hij beklaagde zich daarover bij het Klassikaal Bestuur van Heusden. En dat bestuur, de zaak onderzocht hebbende, reformeerde de handeling des Kerkeraads, het overigens aan denzelven overlatende, om naar bevind van zaken verder te handelen. Meer schijnt er niet gebeurd te zijn.
Naar de voorrede moeten er nog vijf à zes boekjes van dien grutter in het licht verschijnen. Wij meenen onze lezers dienst te doen, wanneer wij daarvan in het vervolg geene melding meer maken, al worden zij ons ook toegezonden. En voorts troosten wij ons, bij de twisten te Wijk, met de gedachte, dat de twee kampvechters aan elkander gewaagd zijn.
Nog iets. Het motto van dit geschrift luidt aldus: qui bene distinguet, bene docet. Het had moeten zijn: ne, sutor, ultra crepidam, d.i. grutter! blijf in uw' winkel.





{==137==} {>>pagina-aanduiding<<}

Schriftuurplaatsen aangaande de Godheid van den Heere Jezus-Christus uit het Oude en Nieuwe Testament, bijeengebracht door A. Capadose, M.D. Te 's Gravenhage, bij P.C. Dill. In 16mo. 16 bl. f :-20.

Het ontbreekt ons aan woorden om uit te drukken, hoe onoordeelkundig hier eene gansche menigte van plaatsen is aangevoerd ten bewijze van de Godheid des Heeren, terwijl er toch enkele, die men verwachten zou, gemist worden. Het geheel komt overeen met capadose's Jehovah-Jezus, vroeger uitgegeven. De laatste bladzijde bevat eene hevige invective tegen de loochenaars van 's Heeren Godheid, naar den oud-vader gregorius, door B. - Het is een treurig verschijnsel des tijds, dat er zulke prullaria in 's Hage worden uitgegeven en door zekere partij aldaar verspreid. Vader! vergeef het hun; want zij weten niet, wat zij doen!

Woorden van Luther over Jezus Christus. Te Groningen, bij M. Smit. 1845. In kl. 8vo. 46 bl. f :-20.

Waren de schriften der Hervormers vroeger minder toegankelijk, het is verblijdend, dat zij thans meer in gebruik zijn en ook, zoo veel dit kan, aan ongeletterden worden in handen gegeven. Daarom prijzen wij de uitgave van bovengenoemd stukje, dat enkel fragmenten bevat uit luther's werken, regt geschikt tot bevordering van Evangelische kennis en Christelijk leven. Gezond voedsel wordt den lezer hier aangeboden, en vaste spijze. Alles is even bruikbaar voor de praktijk, en soms door eene onnavolgbare naïveteit dubbel bruikbaar. Wij wenschen er de verspreiding van, ook bij getallen, en vestigen er de aandacht op van leeraars en godsdienstvrienden. Tot proeve deelen wij het volgende mede: ‘Ofschoon jezus ook wel degelijk het uitwendig gedrag regelt, zoo vormt Hij zich eerst den inwendigen mensch, en vernieuwt Hij dezen: vervolgens bestuurt Hij ook het ligchaam, de handen en voeten. Want de werken volgen het geloof, gelijk de schaduw het ligchaam vergezelt.
Wij laten het onbeslist, in hoe verre de bloemlezing met zekere verschoonlijke partijdigheid geschied is, en veroor-
{==138==} {>>pagina-aanduiding<<}
loven ons alleen de vraag, of eene eenvoudige opgave van de plaatsen in luther's werken, waar deze fragmenten te vinden zijn, had mogen achterwege blijven.

De Zendelingzaak. Een woord ter oplossing van bedenkingen tegen dezelve en opwekking tot deelneming aan dezelve. Uit het Hoogduitsch. Te Doesborgh, bij A.F.H. van Tr. de Bruyn. 1845. In gr. 8vo. IV, 17 bl. f :-15.

Met den Vertaler (W.I. te D.) zijn wij het volkomen eens, dat dit opstel, uit de Allgemeine Kirchenzeitung overgebragt en oorspronkelijk door r. nesselman geschreven, verdient gelezen te worden. In weinige woorden bevat het een' rijkdom van zaken. Het prijst de Zendelingzaak vooral aan de meer Rationalistisch-gezinden aan, die daarvan doorgaans meer of minder afkeerig zijn. Het lost de bedenkingen, die door hen gemeenlijk worden ingebragt, volkomen op. Het kan, onder de beschaafde standen verspreid, velerlei nut stichten. Wij vestigen er de aandacht van allen op, die tot heden toe aan de heilige zaak der Evangelieverkondiging onder de Heidenen zich onttrokken. En wie zich daaraan blijft onttrekken, zonder van dit geschrift zelfs kennis te nemen, toont daardoor, dat het hem niet om waarheid te doen is, en moge zijn onverschoonlijk gedrag voor zijn eigen geweten verantwoorden, zoo hij kan.




De beslissende ure. Toespraken aan eenige jeugdige vrouwelijke lidmaten bij het afleggen harer belijdenis en hare eerste toenadering tot het Avondmaal. Te Schoonhoven, bij S.E. van Nooten. 1845. In kl. 8vo. 87 bl. f :-60.

Den eersten druk dezer (nu met twee vermeerderde) toespraken van Mevr. de Wed. van meerten hebben wij in der tijd aangekondigd (*), en behoeven daarom dezen tweeden slechts met een enkel woord te vermelden. Het papier hadden wij voor jonge jufvrouwen wel wat beter en helderder gewenscht.





{==139==} {>>pagina-aanduiding<<}

Leiddraad bij het Godsdienstig Israëlitisch onderwijs, ten dienste der scholen en tot huisselijk gebruik. Opgesteld door S.J. van Ronkel, Hoofdonderwijzer bij de Ned. 1sr. Armenschool te Groningen. Bekroond door de Hoofdcommissie tot de zaken der Israëliten in Nederland. Met kerkelijke goedkeuring. Te Groningen, bij P. van Zweeden. 1845. In kl. 8vo. 101 bl. f :-30.

Men heeft ons dit werkje ter beoordeeling toegezonden; doch eene opzettelijke beschouwing van hetzelve wordt noch door den aard van dit Tijdschrift, noch door onze enge ruimte veroorloofd. Wij vergenoegen ons dus met aankondiging; ofschoon wij onder het lezen gedurig dachten en denken moesten: hoe oneindig veel hooger staat toch het Evangelie van christus! Met genoegen ontwaarden wij de groote ruimte, die door de zedeleer ingenomen wordt.




De Werkinrigtingen voor Armen uit een staathuishoudkundig oogpunt beschouwd, door Mr. W.C. Mees. Te Rotterdam, bij J. van Baalen en Zonen. 1844. In gr. 8vo. 278 bl. f 2-50.

Het werk, waarvan wij bij deze verslag geven, getuigt in alle opzigten van de kunde en scherpzinnigheid des Schrijvers; en het lijdt geen' twijfel, of zij, die op de hoogte staan om het in dat werk behandelde onderwerp als eene staatswetenschap te beoordeelen, zullen het als eene gewigtige bijdrage beschouwen tot de staatshuishoudkunde. De Schrijver schijnt zich ten doel gesteld te hebben, om bij den algemeenen wensch om op eene betamelijke en nuttige, doch tevens niet te kostbare wijze te voorzien in den nood der armen, en bij de hooggespannen' verwachting van velen nopens den gunstigen uitslag van nu schier op alle punten des vaderlands beproefde werkinrigtingen, aan te toonen, dat met de beste bedoelingen en bij de meest gewenschte uitkomsten die inrigtingen aan zoo gewigtige bezwaren onderhevig zijn, dat het doel, 't geen men daarmede wenscht te bereiken, niet kan bereikt worden. Die bezwaren worden, naar ons inzien, dan ook door den Schrijver voorop gezet,

{==140==} {>>pagina-aanduiding<<}
ten einde geene ontmoediging en daaruit voortvloeijende krachteloosheid om met vernieuwden moed te volharden, bij de teleurstelling dier hooge verwachtingen den waarachtigen menschenvriend zouden aandoen. Maar heeft de Schrijver niet teruggedeinsd voor die moeijelijke taak, en met klem van redenen zijne stellingen gesteund; later heeft hij aangewezen, welk nut en voordeel, met wijziging van sommige instellingen van weldadigheid, uit werkinrigtingen zouden te trekken zijn, en ten slotte evenzeer gepoogd, om te doen opmerken, dat de bijzondere liefdadigheid, door enkelen aan dezen of genen bewezen, bij het betoog over de bezwaren der werkinrigtingen voor armen geheel daarvan was afgescheiden, als zich bevlijtigd om de aandacht te vestigen op de middelen tot verbetering van de zedelijkheid der armen door het tijdelijk verschaffen van werk. - De Schrijver toch heeft, na eene inleiding, die de belangstelling in het te behandelen onderwerp allezins opwekt, vooreerst aangetoond, dat er ernstige bezwaren, uit de leer der bevolking ontleend, te berde gebragt kunnen worden tegen de werkinrigtingen voor armen, zoo door de onloochenbare strekking der bevolking om de middelen van bestaan te overschrijden, als uit de onmogelijkheid om dit te keer te kunnen gaan, anders dan door de geboorten in verhouding tot de bevolking minder talrijk te doen worden, of door talrijker sterfgevallen of door verhuizingen naar elders. Nuttige wenken, vooral opzigtens het onberaden in den echt treden van armen, worden hier door den Schrijver medegedeeld. De werkinrigtingen toch kunnen niet dan tijdelijke verligting aanbrengen, zoodat de armoede niet opgeheven wordt. Een ander hoofdbezwaar tegen de werkinrigtingen vindt de Schrijver daarin, dat door de besteding van kapitalen tot werkinrigtingen voor armen die kapitalen worden onttrokken aan de vrije nijverheid: daar zelfs de mededinging der werkinrigtingen, ook onder de gunstigste omstandigheden en met opoffering van gelden, denzelfden
nadeeligen invloed op de nationale nijverheid zal hebben, als die van het verbodstelsel; terwijl daarna opgelost worden eenige bedenkingen, die tegen des Schrijvers beweringen zouden kunnen opgeworpen worden. Na in bijzonderheden aangetoond te hebben de groote kosten, welke als een gewigtig bezwaar tegen de werkinrigtingen voor armen kunnen ingebragt worden, treedt de Schrijver in een onderzoek, in hoeverre,

{==141==} {>>pagina-aanduiding<<}
ondanks de daaraan verbondene bezwaren, die werkinrigtingen toch nuttig kunnen zijn, en wijst vooreerst daarop, dat deze van nut kunnen zijn, zoodra men toch in het geheel voorziet in het onderhoud der armen, dewijl men dan eene geheel kosteloos aangewende arbeidskracht toch bezit. Voorts treft men hier vele bijzonderheden aan nopens de verpleging van armenkinderen en van bejaarde behoeftigen, waaromtrent de Schrijver belangrijke mededeelingen doet; terwijl een streng, maar onpartijdig onderzoek van de bestaande inrigtingen voor bedelaars, en in het gemeen van die der maatschappij van weldadigheid; wordende daarbij zoo op buitenlandsche als inlandsche inrigtingen gewezen. Zonder waarlijk buitengewone omstandigheden, houdt de Schrijver het tijdelijk verschaffen van arbeid voor niet goed. Nogmaals worden de inrigtingen der maatschappij van weldadigheid beschouwd in derzelver doel en strekking, om de armen door arbeid tot verbeterden zedelijken en maatschappelijken toestand te brengen; en dit doel, hoe weinig het zich ook verwezentlijken moge, niet geheel met afkeuring bejegend.
Ofschoon men hier en daar zich niet kan vrijwaren van een in de ziel ingrijpend smartelijk gevoel, bij het lezen van de zoo uiteen gezette redenen, waarom het doel, 't welk men door werkinrigtingen voor armen zich voorstelde, onbereikbaar is, zoo moeten wij echter hulde doen aan den Schrijver, die door zijn onderzoek noodwendig anderen zal aansporen, om uit te vorschen, of er geene andere en zoo ja, welke middelen kunnen worden uitgedacht, om op de meest voldoende wijze in den nood der armen te voorzien.




Proza en Poëzij. Uitgegeven ten voordeele der bewoners van Twenthe. Verzameld door Boudewijn. Te 's Gravenhage, bij J.M. van 't Haaff. 1845. In gr. 8vo. 231 en 153 bl. f 3-:

Boudewijn, die zich onder dien naam reeds bij ons publiek als schrijver verdienstelijk heeft doen kennen, verzamelde dezen bundel proza en poëzij, en vond, door de uitgave, de gunstige gelegenheid, een offer van hulpe en liefdadigheid te brengen ten behoeve der arme Twenthenaren, die door den hagelslag in Junij 1844 zoo deerlijk werden

{==142==} {>>pagina-aanduiding<<}
geteisterd. Op eene uitnoodiging, door den Uitgever aan de meest geliefkoosde letterkundigen (zoo als in het korte berigt van den Uitgever aan den lezer een weinig taxatoir wordt gezegd) gerigt, ontving deze en de Verzamelaar zulk een groot aantal bijdragen, dat sommige, uithoofde van plaatsgebrek, aan de Auteurs zijn moeten worden teruggezonden.
De prozastukken, die wij hier aantreffen, zijn door de Heeren p. van limburg brouwer, lublink weddik, robidé van der aa, j.b. christemeijer, w.h. warnsinck, bz., henriette maria l., boudewijn zelv' en d. veegens geleverd. De Heeren k.k. meppen, e.w.v.d.v.i., j. van lennep, a. clavareau en vele anderen droegen voor het poëtische gedeelte het hunne bij.
Over de verschillende waarde der hier geplaatste bijdragen zullen wij niet zeer breedvoerig zijn. De namen van onderscheidene schrijvers zijn reeds waarborg genoeg, dat men hier veel onderhoudends en nuttigs zal kunnen vinden; en al zijn sommige stukken ook elders reeds geplaatst, men ontmoet ze toch bij vernieuwing met genoegen weder. Onder de verhalen bevielen ons die van christemeijer, robidé van der aa en warnsinck het best.
De voorlezing van den Heer d. veegens: het kleine Europa beheerscht de wereld, is vooral een wèlgeschreven en belangrijk, hoogstlezenswaardig stuk, dat wij den voorrang geven boven dat van Prof. van limburg brouwer, wiens redevoering, over de verderfelijke gevolgen van de navolging der natuur, in een' zedelijken zin genomen, voor ons iets duisters heeft, en wiens hier en daar langgerekte volzinnen en groot aantal tusschenzinnen en tusschenredenen (parenthesen) en herhalingen derzelfde woorden, om den afgebroken zin weder aan te knoopen, ons niet konden behagen. Ons bestek gedoogt niet, dit met proeven te staven; maar bl. 12 en andere kunnen hiervan, zoo wij meenen, wel ten bewijze verstrekken. Het laatste gedeelte, waarin de verderfelijke gevolgen zeer overtuigend worden aangewezen, maakt echter, dat wij bij het, naar ons inzien, minder gelukkige gedeelte dezer redevoering niet langer stilstaan. Het zij genoeg, dat, wat de Hoogleeraar hier levert, vele hoogst belangrijke wenken voor menschenkennis en levenswijsheid bevat.
De Eerw. lublink weddik treedt hier in zijn' gewonen

{==143==} {>>pagina-aanduiding<<}
schrijftrant op. Altijd vinden wij zijne belangrijke denkbeelden wat al te veel in den sluijer der allegorie en der beeldspraak gewikkeld, en ook hier schijnt ons die sluijer er dikwerf zeer gekunsteld overheen geworpen te zijn.
Wat verder de poëtische bijdragen betreft, ze zijn mede van verschillende waarde. Ofschoon wij dan van onze meest geliefkoosde zangers tollens en bogaers hier niets aantreffen, blijven wij toch gelukkig bewaard voor die kunstmatige hoogdravendheid, die wel eens doet duizelen, en wier toonen, daar zij ons vaak te eenemale ongevoelig laten, voor ons niet veel anders zijn dan het geluid van een klinkend metaal of luidende schel. De Christelijke feesttoonen en uitboezemingen van den Eerw. meppen zijn hartelijk en zielverheffend. Wij hebben op ééne uitdrukking bijzonder gestooten; bl. 3 van het poëtische gedeelte: 't Licht brak door, het duister doofde(?) Uitdooven, dooven kan men alleen van iets zeggen, dat licht verspreidt; het duister kan wijken, zwichten, maar moest hier staan om des rijms wille; zoo als ook op bl. 9 beiden, voor verbeiden, wachten in coupl. 3 ongelukkig voorkomt. De Heer withuys leverde een meer uitgebreid gedicht, getiteld de Menschenliefde, dat als leerdicht verdienstelijk heeten mag. Van de Heeren van lennep en heije treffen wij hier ook een bloempje aan; terwijl de overige bijdragen, bij betrekkelijke waarde, hare plaats in de rij der genoemde stukken niet onwaardig zijn.
Winterlijden, door s.j. van den bergh, naar het Fransch, doch waarbij de vertaler den naam van den oorspronkelijken auteur niet opgeeft, deed ons denken aan victor hugo's gedicht pour les pauvres, voorkomende in les feuilles d'automne, XII page 132. Indien de Heer van den bergh dat dichtstuk op het oog heeft gehad, dan ware ons hier eene getrouwe vertaling van dat schoone vers van victor hugo, al zijn er reeds overzettingen van, liever geweest. De laatste regel van het gedicht is, als slotregel, zeer ongelukkig: ‘En toon me de uwe (hier uwe deernis) Jezus mijn!’
Wij hebben overigens dezen bundel met genoegen gelezen. Ieder, die, voor het edel doel, iets uit zijnen voorraad mededeelde, heeft daaraan wèl gedaan; en allen hebben dank, dat zij den Verzamelaar in zijne menschlievende pogingen hebben ondersteund. Bij het geringe offer, dat men, door

{==144==} {>>pagina-aanduiding<<}
zich den bundel nog aan te schaffen, den Twenthenaren brengen zal, zal men tevens het verzamelde met belangstelling inzien.
Het was ons aangenaam te vernemen, dat Uitgever en Verzamelaar eene som van f 625-25, als opbrengst van de uitgave des bundels, ter beschikking van Gedeputeerde Staten van Overijssel hebben gesteld, die dan ook hunnen dank, namens de beweldadigden, zoo als wij uit het Handelsblad van 6 Nov. l.l. zagen, aan hen gebragt hebben.
Zoo kunnen ook de Letteren en Kunsten, door menschlievende bedoelingen geleid, gunstig medewerken tot leniging van algemeene of bijzondere rampen. Ons vaderland blijve verder voor onheilen bewaard; en de poëzij doe, te allen tijde, hare toonen hooren tot verheffing van ons gevoel voor het ware en schoone, en daardoor tot verhooging van den roem onzes vaderlands en dien der Nederlandsche weldadigheid!
Op eene zinstorende fout maken wij opmerkzaam: bl. 234, reg. 4, moet op voor sp staan.
Druk en uitvoering zijn net.

Warwick's snipperuren; of overpeinzingen op besluiten, en besluiten op overpeinzingen gegrond. Uit het Engelsch. Te Amsterdam, bij J. Muller. 1844. In kl. 8vo. 96 bl. f :-90.

Dit werkje is in het oorspronkelijke reeds uitgegeven in het jaar 1637, werd in Engeland in den loop van deze eeuw reeds twee malen herdrukt, en heeft alle aanspraak op den lof, dien het verwierf, dewijl deszelfs inhoud van dien aard is, dat die, even als zuiver goud, nimmer door veroudering onbruikbaar kan worden. De Schrijver was een Geestelijke, en wel in den waren zin des woords. Hij haakte naar al wat goed is. Hij ontdekte, dat de put, waarin de waarheid verscholen ligt, 's menschen hart is - hij zocht haar in zijn eigen hart, en vond haar aldaar. De stijl van zijn geschrift is zoo bijzonder als zijn geest voortreffelijk was. Hij legde zich ijverig toe op beknoptheid - hij heeft zoo veel kern als mogelijk in de kleinste ruimte zamengeperst. Zijn boek is een snoer van spreekwoordelijke overdenkingen en overdachte spreuken, die, tot opgave van den hoofdza-
{==145==} {>>pagina-aanduiding<<}
kelijken inhoud, niet geschikt zijn om onder bepaalde rubrieken gerangschikt te worden. Tot eene proeve van de echte levenswijsheid en godsvrucht, welke het boekje allerwegen ademt, diene het eerste het beste, waarop, bij het openslaan, ons oog valt: ‘Gelijk het nimmer te vroeg is, om goed te worden, zoo is het ook nimmer te laat. Ik wil daarom noch den tegenwoordigen tijd verwaarloozen, noch wegens den verleden' tijd wanhopen. Was ik eerder goed geweest, ik zou misschien beter zijn geworden; zoo ik langer slecht blijf, zal ik (des ben ik zeker) slechter worden. Dat ik langen tijd op de markt ledig gestaan heb, verdient scherpe berisping; maar als ik, schoon later, toch naar den wijngaard ga, heb ik groote aanmoediging om te werken: “Ik zal aan deze laatsten even veel geven als aan u.” - Zie ik den landman met de winterkoude wel te vreden, omdat zij den grond niet alleen doet verstijven, maar ook de gifplant doet sterven; omdat zij niet alleen den groei der tarwe tegenhoudt, maar ook het opschieten van het onkruid in het geheel belet; waarom zou ik den
winter van rampspoed vreezen? Waarom wrevelig worden over de kille huivering eener derdedaagsche koorts? Waarom sidderen bij de koude verandering van zomervrienden? Schijnen zulke tegenheden al lastig voor mijn ligchaam of geest, ze blijken heilzaam te zijn tot loutering mijner ziel, indien de winter mijner nooden mijne dartelheid bedwingt, mijnen hoogmoed doodt, of mijne ijdele eerzucht dempt, en terwijl zoo de scherpe adem des tegenspoeds het onkruid aller ondeugd in mij doet sterven, mijne ziel slechts vruchtbaarder mag worden en rijper voor den grooten oogst. Dat mijn winter dan vrij zich streng doe gevoelen, zoo toch word ik in den maaitijd met het goede graan ingezameld in de schuren des Hemels.’

De Calvinisten in de Cevennes. Door Eugene Sue. Aftevering 1-5. Te Utrecht, bij L.E. Bosch en Zoon. 1845. In gr. 8vo. Elke Aflev. van 48 bl. f :-45.

Wij kunnen natuurlijk deze vertaling van eenen roman des beroemden Schrijvers van de Mystères en den Juif nog slechts aankondigen. Het geheel zal bestaan uit 12 of 13 afleveringen en twee Deelen uitmaken. De druk is vrij compres; overigens moeten wij ons oordeel opschorten tot dat

{==146==} {>>pagina-aanduiding<<}
wij het geheel zullen hebben ontvangen en gelezen. Deze aankondiging make de belangstellenden opmerkzaam op dezen roman van den meest gelezen Schrijver van dezen tijd.

Cecil Forster. Naar het Hoogduitsch van de Gravin Hahn Hahn. II Deelen. Te Arnhem, bij I.A. Nijhoff. 1845. In gr. 8vo. 511 bl. f 5-80.

Zoover wij weten, is dit de eerste roman, die van deze Schrijfster in onze taal het licht ziet, waarin wij ons bij het groote aantal dezer soort van geschriften zeer gemakkelijk kunnen vergissen. Hoe het zij, het ontbreekt der Duitsche Gravin niet aan gave van onderhoudend verhalen en menschkundig ontwikkelen van karakters. De hoofdpersoon is niet die, welke op den titel wordt genoemd, maar eene vrouw, die uit overtuiging eene moeijelijke levenstaak op zich neemt, en die uit pligtbesef getrouw vervult. Meer willen wij van den inhoud niet zeggen, omdat het boeijende van dergelijke boeken meest in het verrassende van voorvallen en ontknoopingen ligt. Het zou evenwel jammer zijn, wanneer lezers en inzonderheid lezeressen - want dat een boek, door eene vrouw geschreven, en waarin eene vrouw de hoofdpersoon is, vooral voor vrouwen bestemd is, spreekt wel van zelf - daarvoor de nuttige wenken over het hoofd zagen, die hier gegeven worden; wenken, die men nu eenmaal ‘in een romantisch kleed’ wil ontvangen, maar die men toch meer waardig achte, dan met eene verdichte geschiedenis vlugtig gelezen en spoedig vergeten te worden.
Zonder bijzondere voortreffelijkheid te bezitten, laat deze roman zich ook overigens aangenaam lezen, en verdient in Leesgezelschappen en Leesbibliotheken eene plaats nevens en boven velen. Plaatsgebrek gebiedt ons, meestal slechts eene korte aankondiging van deze schriften te geven.





Bertrand van Bains. Naar het Fransch van den Baron Jules de Saint-Genois, vertaald door C.H. van Boekel. II Deelen. Te Gent, bij L. Hebbelijnck. 1843. In kl. 8vo. 578 bl. f 2-40.

Het getal van hen, die elders onze moedertaal lezen en

{==147==} {>>pagina-aanduiding<<}
verstaan, is in vergelijking zoo gering, dat het te bejammeren is, zoo volksvooroordeelen en staatkundige scheiding het wederzijdsch letterkundig verkeer zouden belemmeren tusschen de twee volken, die, schoon dan ook met een gewijzigd accent, dezelfde taal spreken en, met klein verschil van spelling, dezelfde taal schrijven. Te weinig wordt doorgaans in ons land op de voortbrengselen der Vlaamsche letterkunde acht gegeven; en terwijl van heinde en verre uit alle talen boeken van wetenschap en van uitspanning worden overgezet, blijft datgene, wat in het naburige Vlaanderen in onze taal het licht ziet, bij de meesten onbekend. Eene der groote oorzaken van die onbekendheid zal wel gelegen zijn in de mindere publieiteit, die de uitgave der Vlaamsche werken bij ons verkrijgt. Wij stellen ons voor, om van tijd tot tijd, daartoe in de gelegenheid gesteld, de aandacht op deze en gene werken der Vlaamsche literatuur te vestigen.
Wij bepalen ons deze maal tot een paar werken van den Baron de saint-genois, die wij aan onze romanlezende leesgezelschappen met volle ruimte durven aanbevelen. Bertrand van rains is oorspronkelijk, gelijk uit den titel blijkt, in het Fransch geschreven, en met goedkeuring van den Schrijver door den Heer van boekel in het Vlaamsch overgebragt. Het boek draagt in het Fransch den titel van: Le faux baudouin; een titel, zoo het ons voorkomt, ten onregte veranderd. Het duidt het onderwerp, dat hier behandeld wordt, juister aan, en de bedenking, dat daardoor de wijze wordt verraden, waarop de Schrijver de geschiedkundige bijzonderheid beschouwt, die hij zich ter behandeling heeft verkozen, is, onzes inziens, van weinig belang. Bijna bij het eerste optreden van den valschen boudewijn maakt de Schrijver er geen geheim van, hoe hij over dezen denkt.
Het verhaal verplaatst ons in Vlaanderen in het begin der dertiende eeuw, en behandelt eene episode uit de geschiedenis des lands, merkwaardig genoeg en zeer geschikt tot eene romantische inkleeding. Boudewijn IX, Graaf van Vlaanderen, was met den titel van Keizer van Konstantinopel op zijnen kruistogt gesneuveld. Men bleef intusschen aangaande zijnen dood langen tijd in het onzekere, hetgeen later aanleiding gaf tot de zonderlinge voorvallen, die ten geschiedkundigen grondslag strekken van dit verhaal. Zijne dochter johanna regeerde in zijne plaats, maar had eene

{==148==} {>>pagina-aanduiding<<}
groote partij tegen zich, bij wie de nationale geest met kracht streed tegen den vreemden invloed, die heerschende werd onder eene Vorstin, welke ‘door opvoeding en neiging den vreemden was toegedaan.’ Het was deze staatkundige gesteldheid des lands vooral, die het mogelijk maakte, dat eene toevallige gelijkenis met den overleden Keizer boudewijn eenen bedrieger binnen weinig tijds zulk eenen aanhang verschafte, dat de Gravin zich gedwongen zag de vlugt te nemen. Bij de ontdekking van het bedrog keerde zij tot de heerschappij terug, en de bedrieger werd later gevat en ter dood gebragt. Het volk, bij hetwelk hare nagedachtenis geenszins in achting is gebleven, heeft, op het voetspoor van eenige gelijktijdige en latere schrijvers, den bedrieger voor den wezentlijken boudewijn aangezien, en johanna als eene vadermoordster geschandvlekt. Met regt mogt de Schrijver zeggen, dat het aannemen van deze opvatting den romanschrijver voordeelig had kunnen zijn. Doch een naauwkeurig en grondig onderzoek der zaak heeft hem het tegendeel als waarheid leeren kennen, en hem overtuigd, dat de man, door johanna gevonnisd, slechts een landlooper, een vermetele gelukzoeker was.
De Baron de saint-genois heeft van deze grondstoffen een' onderhoudenden geschiedkundigen roman zamengesteld, dien Rec. met groot genoegen heeft gelezen, en die met veel regt eene plaats mag beslaan naast vele oorspronkelijke of vertaalde geschiedkundige romans.
Een dergelijk oordeel meenen wij te mogen uitspreken over eenen tweeden roman van denzelfden Schrijver, getiteld:

Anna, historisch Tafereel uit de Vlaemsche Geschiedenis, tijdens Maria van Bourgonje (1477). Door den schrijver van Hembyse, enz. II Deelen. Te Gent, bij H. Hoste; te Rotterdam, bij Aeuerdonk. 1844. In gr. 8vo. 350 bl. f 3-40.

Ook hier is het een betwist geschiedkundig feit, dat de Heer de saint-genois zich ter behandeling heeft gekozen. Hij verplaatst ons in den tijd, die onmiddellijk op den dood van karel den Stoute volgde, toen lodewijk XI van den verlaten toestand van diens dochter maria partij poogde te trekken ter bevordering zijner staatkundige ontwerpen. De

{==149==} {>>pagina-aanduiding<<}
kuiperijen aan het Hof der laatstgenoemde, waarbij de Franschgezinde partij 's Konings bedoelingen ondersteunde, en de val van twee harer Ministers, hugonet en imbercourt, maken den geschiedkundigen grond van het verhaal uit. De Heer de saint-genois schaart zich aan de zijde van hen, die den dood dezer beide aanzienlijke mannen als de regtvaardige straf van het door hen gesmede verraad beschouwen. Over dit punt is door hem en anderen ook met andere wapenen dan romantische verhalen gestreden. Hier kleedt hij zijne wijze van zien in het modegewaad van den roman, en wij zijn noch geroepen noch bevoegd, om over de geschiedkundige questie zelve uitspraak te doen. Wij hebben alleen het boek te beoordeelen, dat voor ons ligt.
Het is eene eerste proeve van den Schrijver, om een uitvoerig stuk in het Vlaamsch te schrijven. Tot dusverre gebruikte hij meestal de Fransche taal. Dit voor oogen houdende, wenschen wij hem geluk met zijne welvolbragte taak. Hij toont het Vlaamsch uitstekend meester te zijn, en weet met afwisseling te schrijven, naar gelange van de personen, die hij ten tooneele voert. Er is leven en gang in zijn verhaal, en niet het minste behaagden Rec. de tooneelen, waar de Gentsche poorters eene rol spelen. Of de teekening van olivier le nain, den beruchten barbier van lodewijk XI, overal even gelukkig is, daaraan zouden wij twijfelen. Ons staat het beeld uit w. scott's Quentin Durward nog te levendig voor den geest, om het met een ander te kunnen verwisselen. Doch met dat al durven wij ook dit verhaal onzen lezers zeer aanbevelen, als eene onderhoudende lectuur, die hen daarenboven in den toestand van Vlaanderen in die dagen levendig verplaatst. Aangenaam zal het ons zijn, indien onze aankondiging moge strekken, om dezen Vlaamschen Schrijver bij ons meer bekend te doen worden, en zijne werken den bijval te doen vinden, dien zij verdienen. (*)

Sint James, of het Hof van Koningin Anna. Een geschiedkundige Roman door W. Harrison Ainsworth. II Dee-
{==150==} {>>pagina-aanduiding<<}
len. Te Amsterdam, bij J.D. Sijbrandi. 1845. In gr. 8vo. 626 bl. f 6-75.

In dezen roman slaat ainsworth eenen geheel anderen toon aan, dan in de meeste zijner vroegere. Wij hebben hier althans met geene akeligheden te doen. Het Hof van Koningin anna, de intrigues van de Hertogin van marlborouch en hare tegenstanders - dat is het onderwerp, dat hij zich ter behandeling heeft gekozen. En die personen bewegen zich hier los en gemakkelijk, en hunne dikwijls weinig hoofsche taal en handelingen zullen menigeen doen meesmuilen. De heerschzuchtigheid van marlborough's gade is bekend, en de slavernij, waarin zij zelfs hare koninklijke meesteresse wist te houden. De gedenkschriften dier tijden zijn daar vol van, en ainsworth heeft haar niet gespaard. Fijne geestigheid, het Engelsche humor, moet men bij hem niet zoeken, maar aan dat, wat zijne landgenooten broad fun noemen, ontbreekt het hier niet, vooral ook in de tooneelen, waar de minder aanzienlijke personen hunne rol spelen. Het is geen boek, geschikt om onzen eerbied voor hoven en staatsmannen te vermeerderen; en schoon wij wel willen gelooven, dat de schilderij wat sterk gekleurd is, heeft men toch ook in Engeland hare algemeene getrouwheid gereedelijk erkend. De intrigue zelf heeft overigens niet veel om het lijf; het boek moet gelezen worden, om de bekende personen zich voor den geest te stellen, en het karakter en de zeden des tijds, althans aan het hof, te zien afgespiegeld. - Het vignet is zeer fraai uitgevoerd.

Het Kasteel van York, of de Dragonade der Joden. Historisch Romantisch Verhaal uit de twaalfde Eeuw, door Hoffman. II Deelen. Te Oudewater, bij F.H. Kroon. 1845. In gr. 8vo. 577 bl. f 5-70.

Ree. heeft dit verhaal in vele opzigten met genoegen gelezen, vooral in zoo verre de schildering van den toestand der Joden betreft. De romantische inkleeding behaagt hem minder, en is, naar zijn inzien, ook minder in den geest des tijds. De liefde van richard leeuwenhart voor eene

{==151==} {>>pagina-aanduiding<<}
schoone Jodin is te avontuurlijk; de wijze, waarop hij over die betrekking tot zijne moeder spreekt, te nieuwerwetsch; zijn gedurig heen en weder vliegen van Frankrijk naar Engeland, om geheime rendez-vous te houden, te zeer uit den tijd van stoombooten en spoorwegen, om te kunnen worden aangenomen als waarschijnlijkheden. De tooneelen bij de Joden zelve en de schildering hunner vervolgingen zijn het best.
Vanwaar dit boek afkomstig is, wordt op den titel niet gemeld. Maar enkele staaltjes, uit het eerste Deel gekozen, zullen misschien den twijfel daaromtrent kunnen wegnemen: bl. 3, bemerking; bl. 104, ditmaal bezorgen wij niets; bl. 139, armzalige sluiters, die men ons aanlegt; de tucht (zedigheid); bl. 163, schimpende dieren (deerns); bl. 179, meer verrukt en geplukt; bl. 180, zat te grollen (mokken); bl. 209, een pius als rockeloos; bl. 213, o toch, toch! (ja, ja!); bl. 281, moedwillig verwaarloozen (vernielen) enz. enz. Behoeft het nog op den titel gezet te worden, welke de oorspronkelijke taal van dit boek is?

Leo van Glandorf. Een Verhaal van Maria Lenzen, geb. Sebregondi. Uit het Iloogduitsch. II Deelen. Te Deventer, bij M. Ballot. 1845. In gr. 8vo. 470 bl. f 4-70.

Zonder juist dezen roman als een meesterstuk aan te bevelen, geven wij aan denzelven gaarne de getuigenis, dat, wegens het afwisselende der tooneelen en voorvallen, wegens het onschadelijke van den inhoud voor de goede zeden, het verhaal niet ongeschikt is, om opgenomen te worden onder den voorraad, noodig om den leeshonger van romanlezers van den gewonen stempel te verzadigen. Het werk zal noch ketterij noch revolutie in de wereld brengen.




De Smidsdochter uit Naarden, een Historisch-Romantisch Tafereel uit de XVIde Eeuw, oorspronkelijk door Ernestine van Beijeren. Te Amsterdam, bij H. Moolenijzer, J. zoon. In gr. 8vo. 370 bl. f 3-30.

Zeer lofwaardig is het doel, 't welk de Schrijfster zich had

{==152==} {>>pagina-aanduiding<<}
voorgesteld, namelijk aan te toonen, dat verdraagzaamheid omtrent diegenen, die anders denken en gevoelen dan wij, der maatschappij tot heil verstrekt. Maar, of de verdwaalde harten, die dit tot nog toe niet ingezien hebben, zich door dit romantisch tafereel daarvan wel zullen laten overtuigen, daaraan twijfelen wij. De Schrijfster verhaalt, dat zij aan dezen roman haren bespaarden tijd besteed heeft. Het spijt ons, dat zij zich deze moeite gegeven heeft, en wij zouden haar raden, dien bespaarden tijd in 't vervolg zóó te besteden, dat zij de toejuiching van een smaakvol publiek niet behoeft, om tevreden te zijn over haren arbeid.

Peter Gottholdt; of: als de nood het hoogst is, is Gods hulp het meest nabij. Een op waarheid gegrond Verhaal uit het leven van een' zwaar beproefde. Naar het Hoogduitsch van Fr. Herm. Langguth. Te Amsterdam, bij G. Portielje. 1845. In kl. 8vo. 97 bl. f :-75.

Een eenvoudig, godsdienstig verhaal, geschikt voor een volksboekje, waarvan wij wel eene nog goedkooper uitgave wenschten, opdat het zich tot nog meerdere huisgezinnen den weg kon banen. Er is veel leering in voor echtgenooten, ouders en kinderen; en de godsdienstige toon spreekt tot het hart. Wij hadden evenwel enkele aanhalingen uit de Psalmen wel voor sommige gezegden van onzen Heer willen missen; want tusschen het Bijbelsch en Christelijk karakter wordt, zoo als in zulke boekjes doorgaans, geen onderscheid gemaakt. Wij dachten, dat de redding zich uit het vroeger gedrag van Peter omtrent den gevonden reiskoffer zou ontwikkelen, en dit ware treffender geweest. Maar misschien wilde men van de waarheid niet afwijken. Minder goed achten wij de melding van verschijningen, zoo als bl. 64, of uitspraken over bezoekingen, die God zendt ter tuchtiging wegens bepaalde misdrijven, gelijk bl. 67. Godshuis (bl. 6) is bij ons geene kerk, maar een gesticht van liefdadigheid, en het herhaalde zich zat eten eene onkiesche uitdrukking, die de anders goede vertaling ontsiert. Doch deze vlekjes benemen niets aan de waarde van dit nuttige volksboekje.





{==153==} {>>pagina-aanduiding<<}

Bloemlezing uit de Werken van M.G. Saphir.. Naar het Hoogduitsch vrij bewerkt door Iz. J. Lion. Met portret. Te Amsterdam, bij J.M.E. Meijer. 1844. In kl. 8vo. 216 bl. f 1-80.

Er is veel goeds in dit boeksken, maar het riekt wat sterk naar gezocht vernuft; althans zoo kwam het ons voor. Het is mogelijk, dat dit ons maar zoo toeschijnt, omdat het fijngevoelige des Duitschen Schrijvers, hoe gelukkig ook de vertaling geschied moge zijn, zich niet genoeg liet begrijpen door ons, die voor het Duitsche gevoelige niet altijd misschien vatbaar zijn. Men behoeft slechts de voorrede des vertalers te lezen, om overtuigd te zijn, dat alleen een speelziek vernuft en fijngevoelende menschen met vrucht de uittreksels uit de werken van saphir zullen kunnen lezen. Dat wil niet zeggen, dat de taal niet vloeijend, niet duidelijk zelfs wezen zou, maar dat er eene geheel bijzondere gemoedsstemming aanwezig moet zijn, om het gelezene genoegelijk, en, wat meer is, dat er eene bepaalde rigting van den geest aanwezig moet zijn, om het gelezene begrijpelijk te doen wezen. Ieder is toch niet geschikt, om in te dringen in de hooge spheer, waarin schrijver en vertaler zich bewogen hebben; en als wij dus nederig belijden, dat wij gelooven willen, dat het geschrevene verheven of, waar het voor zoodanig gegeven wordt, geestig is, dan vergeve het ons de vertaler, dat wij met saphir niet even als hij dweepen kunnen. Ofschoon hier eene reeks van onderscheidene vertoogen voorkomt, zoo zijn zij evenwel alle op gelijke wijze behandeld; dat is, met spotternij, gevoel, waarheidsliefde en zucht naar zonderlingheid derwijze ondereen gemengeld, dat men er zich over verwonderen moet, hoe men er toe geraakt is, om dat alles zóó neer te schrijven; want tusschen een luimig, ja zelfs vreemdklinkend gezegde, en tusschen het schrijven van zonderlinge denkbeelden, in nog zonderlinger taal vervat, is een hemelsbreed onderscheid. Gaarne wenschen wij, dat de uitgever zijne kosten goed make, en de vertaler vele lezers vinde, die hem de moeite der vertolking veraangenamen: of er echter in ons vaderland
wel velen zullen gevonden worden, die smaak vinden in deze soort van lectuur, meenen wij te moe-
{==154==} {>>pagina-aanduiding<<}
ten betwijfelen. De druk van dit boekje is zindelijk, maar het portret afschuwelijk grof.





Almanakken voor 1846.

(Tweede Verslag.)

Wij beginnen de aankondiging der jaarboekjes, die ons na het gereedmaken van ons vorige verslag zijn ter hand gekomen, met den

Christophilus. VI Jaargang. Te Nijmegen, bij J.F. Thieme. f 3-60,

in lederen zoogenoemden prachtband en voorzien van een' sierlijken titel en drie keurige plaatjes, van welke echter het laatste, de kinderen bij jezus gebragt, een reeds menigmaal in plaat gebragt onderwerp heeft, en op het eerste, jacob aan farao's hof, fouten tegen het kostuum zijn overgebleven, onder anderen de soldaat, geheel als Romein gekleed en gewapend.
Dit jaarboekje stelt zich ten doel de bevordering van Christelijke kennis, van Christelijk leven, en de voldoening aan den goeden smaak in het godsdienstige. Op het laatste heeft inzonderheid het dichterlijke gedeelte betrekking; en ofschoon, gelijk wel van zelf spreekt, het eene in poëtische waarde van het andere verschille, wij hebben niets aangetroffen, of het verdiende zijne plaats. Maar wij maakten onder het lezen de opmerking, dat de meeste gedichten meer godsdienstige in het algemeen, dan Christelijke in bepaalden zin zijn; dit laatste zou niet alleen op zich zelf aan sommige stukjes een bepaalder en hooger standpunt gegeven, maar ook met den titel van het jaarboekje meer in overeenstemming gestaan hebben. Wij maken hen, die de gave der poëzij in deze verzameling aan de verheffing van het Christelijk gevoel dienstbaar maken, daarop bij deze gelegenheid opmerkzaam, en herhalen onzen vroeger uitgedrukten wensch naar Christelijke gezangen met muzijk, omdat hetgeen wij daarvan bezitten, buiten de Kerkgezangen, zeer schraal is, zoodat hier voor dichters en toonzetters nog een rijk veld is overgebleven.
Voor eigenlijk gezegde wetenschappelijke ontwikkeling der

{==155==} {>>pagina-aanduiding<<}
Evangelische waarheid is zeker dit jaarboekje minder de plaats; doch hetgeen tot vermeerdering van Christelijke kennis dient, behoort en vindt men er. Zoo komen in het opstel van P.N., dat de verzameling opent, over de vraag: Hoe zal ons eenmaal daar boven ons tegenwoordig aanwezen voorkomen? vele belangrijke aanmerkingen voor; en de aanwijzing, dat het in het leven der eeuwigheid nog meer, dan hier, zal schijnen kort, onvolkomen in betrekking tot de ontwikkeling onzer krachten en de genietingen, welke het aanbiedt, eene schouwplaats der Goddelijke wijsheid en liefde, en van beslissenden invloed op ons toekomstig lot, beweegt zich niet op het veld van gissing, dat hier zoo ligt betreden wordt, maar van ware godsdienstige wijsbegeerte. Over Christelijken waarheidszin wordt door a.h. van der hoeve veel belangrijks gezegd; het stuk, meer dan 30 bladzijden groot: is echter wat te uitvoerig. Bijdragen tot het allerbelangrijkste onderwerp, de kennis van Onzen Heer, zijn: een fraai opstel van j.e. de v[oogt?] over Joh. VIII:76, met een uitmuntend plaatje; een over: Zalig zijn de oogen, die zien 't geen gij ziet, van eenen ongenoemde, en: de belangstelling van jezus in kinderen, door Dr. j.a. anspach. Uit de geschiedenis van het Christelijke leven, openbaar in Christenen, zijn de H. julia, van bruinses, zeer gerekt, echter om het minder bekende niet ongepast; nilus, de vertaling van eene redevoering door neander, vertaald door j. tideman; en Dr. j.a. anspach besluit het geheel met eene waardige hulde aan eenen overledenen ijverigen medewerker tot dit jaarboekje, a. verwijs, dien hij als eenen echten Christenvriend
doet beschouwen. Eene legende, de historie van den houte, medegedeeld door j.a.m. mensinga, gaat vergezeld van opmerkingen, welker donkeren zin wij hier en daar niet regt verstaan, en in welke het mystieke van het onderwerp niet buiten invloed op de denkbeelden van den Schrijver schijnt gebleven te zijn.
Deze bijdragen dienen, en het behoort ook zoo, niet enkel tot vermeerdering van kennis, maar ook tot bevordering van Christelijk leven. Andere bijdragen bedoelen meer het laatste. Zonder te uitvoerig te worden, kunnen wij ze niet opnoemen. Die over jacob aan het hof van farao is niet het minste, en had, naar het onderwerp, voorop behooren te staan, die van radijs over johannes den Dooper en herodes is, naar zijne gewoonte, wel wat wijdloopig; dat van

{==156==} {>>pagina-aanduiding<<}
Dr. römer, geldgierigheid de wortel van alle kwaad, min of meer overdreven, daar, zoo als uit de geheele voorstelling blijkt, die afgunst van het kind niet zoozeer het geld, als geld, maar als ‘iets moois en buitengewoons’ gold, in kinderen, die nog niet redeneren, vrij natuurlijk; de zonderling lezende blinde kenden wij reeds van vroeger uit een paar stukjes in dichtmaat, waarom wij die bijzonderheid, hoe treffend op zich zelve, hier niet in proza zouden herhaald hebben. Maar wij willen geene meerdere aanmerkingen maken. Het verblijdt ons, dat men aanmoediging genoeg vindt, om den heerschenden smaak voor sierlijke jaarboekjes ook aan Christelijke kennis en stichting dienstbaar te maken; dit is een gunstig teeken des tijds, dat door den vriend van den Heer dankbaar wordt opgemerkt.
Wij gaan over tot jaarboekjes van andersoortigen inhoud.

Aurora. Jaarboekje, uitgegeven door Mr. J.J.D. Nepveu, Te 's Gravenhage, bij K. Fuhri. f 4-90

Ten zevenden male verschijnt dit sierlijk uitgedoste prachtboekje, prijkende met eenen fraaijen titel met vignet, en twee Hollandsche, benevens zes Engelsche plaatjes. Het is zeer jammer, dat een van de twee oorspronkelijke zoo slecht is uitgevallen, een zittend kind, dat in teekening en gravure ver achterstaat bij het andere, en het lieve versje niet waardig is, dat s.j. van den bergh er bij gemaakt heeft. Dezelfde dichter geeft nog een lief stukje: de twee spelers. Het andere plaatje, van der werff, zichzelven aanbiedende tot voedsel voor de Leydenaren, heeft een onderwerp, dat wel eenigzins is uitgeput. Van lennep opent den trein met eene vrolijke berijming van theseus en ariadne, waarin van af het begin tot toe het einde (*) zijne heer-
{==157==} {>>pagina-aanduiding<<}
schappij over de taal blijkt. Tollens, die, buiten eene enkele altijd keurige vertaling, sedert lang niets van zich deed hooren, geeft een nog al uitvoerig fragment, maria van braband, een onderwerp, door dien fijnen kenner van poëzij uitmuntend genoemd voor een Romantisch dichtstuk in den hedendaagschen smaak. Mogten maar allen van die soort zoo vrij van wansmaak zijn, als dit! De Noorman van winkler prins, dat er onmiddellijk op volgt, is in dit genre niet zonder verdiensten; ofschoon niet vrij van die overlading in woorden, bij welke de zuiverheid der versificatie het gebrek aan rijkdom van dichterlijke denkbeelden niet geheel verbergen kan. Nog is in dezen smaak het graf der liefde, door ten kate, die het ten onregte eene legende noemt, daar het - de man, die alles meent te weten, neme het ook niet kwalijk - niets bezit van
hetgeen het eigenlijke karakter eener legende uitmaakt. Als men de gedichten zoo maar op goed geluk af eenen naam geeft, kan men ligtelijk mistasten, en ten kate doet het in dit jaarboekje nog eens, wanneer hij blonde Roosje uit de taveerne een ‘liedeken’ noemt, dat het ook weder op geen voeten of vademen na is. In het graf der liefde komt weder die gedurige en onaangename afwisseling van maat voor, welke thans mode is, en waarvan men het willekeurige poogt te verbergen door het gedicht in afdeelingen te scheiden, waarbij men doorgaans - en zoo is het hier - meer met willekeur of toeval, dan met het onderwerp, bij keuze van maat te rade gaat. Doch dit kan nog aangaan: maar het strijdt tegen alle regelen van dictie en welluidendheid, de hoofdsoorten van maat dooreen te werpen, gelijk b.v. in

{==158==} {>>pagina-aanduiding<<}
de tweede afdeeling geschiedt met het Trochaische en Jambische beginsel:

Drie dagen zal zij zich bereiden: 
Bij den derden morgengroet 
Trekke zij heur Heer te moet'.... 

Dat te moet' voor te gemoet behoort ook al tot die vrijheden, welke men ongevraagd neemt, even als:

De Ridder gaat, van schrik verrast, 
En stamelt, op de knie gebogen, 
Der Jonkvrouw d' al te wreeden last. 

Bij een ander zouden wij daarop nu niet zooveel hechten, als bij iemand, die gewoon is, hoog op te geven van zijne kennis onzer taal, en dan weten moest, dat aan iemand iets stamelen (toestamelen kon er door) geen goed Hollandsch is.
Kisselius geeft weder eene verdienstelijke vertaling uit het Paradise lost; lublink weddik een fraai gedicht, de stem des wakers. Dorbeck een stukje, Rebecca, ook al niet vrij van stijve uitdrukkingen en zonden tegen de taal:

Maar afgezonderd van den stoet 
Smeekt hij den Heer zijns heers om zegen: 
‘Och! voerze thans uw dienstknecht tegen, 
En koomze (de eerste!) me in 't gemoet!’ 

Maar wij kunnen van alles geene afzonderlijke melding maken, en zeggen dus nog alleen, dat beets in zijn gedicht vondel zich zoo gulhartig beklaagt van vroeger te zeer met voorbijzien van het doorluchtig voorbeeld dezes schitterenden vaders op onzen zangberg eenen Romantischen ultra-smaak te hebben gehuldigd, dat wij dezen meest poëtischen onzer dichters van de nieuwste school daarvoor regt welmeenend danken. Moge zijn woord anderen tot nadenken wekken, om het schoone niet na te jagen, waar het niet te vinden is. Onze poëzij zou daarbij veel winnen in gehalte tegen het gemis van Franschen en Engelschen klinkklank!
Onder het proza is een verhaal van Mr. w. van rehburg, het Weesmeisje, het eerste, het uitvoerigste, en het beste. Een verhaal, waarin de kritiek, die anders ten aanzien der zedelijke strekking zou willen zeggen: men mag toch nooit het kwade doen, opdat er iets goeds uit voortkome, wordt ontwapend door de voorstelling, dat Mina geheel lijdelijk en

{==159==} {>>pagina-aanduiding<<}
zichzelve onbewust was, toen zij ongelukkig gemaakt werd. Mooi Aafke, door Mr. w. van de poll, is ook zeer goed geschreven; maar tafereelen uit den strijd tegen Spanje worden wel wat afgezaagd. De Redacteur zelf geeft een verhaal: Arnold d' Aspremont, mede onderhoudend geschreven. Het proza-stukje van j.a.m. mensinga heeft niet veel om het lijf.
De Vergeet-mij-niet is dit jaar, ten gevolge omstandigheden, den kweekers geenszins te wijten, niet ontloken. De Vlinder vloog niet ten derden male. De

Miniatuur-Almanak. Te Utrecht, bij L.E. Bosch en Zoon. f 1-25.

vergenoege zich met eene miniatuur-beoordeeling. Hij heeft geene leelijke rijmelarij, gelijk vroeger wel eens; de uitvoering is net; sommige plaatjes redelijk, sommige daar beneden. Het onaangename afkappen van lange versregels is de schuld van het formaat, waarvoor korte regels het geschiktste zijn. Doch dit kan niet anders. De correctie laat nog al wat te wenschen over.
Komende tot de provinciale Almanakken, moeten wij tot ons leedwezen zeggen, dat de Noord-Brabander bij gebrek aan genoegzaam debiet heeft opgehouden te bestaan. Hij was zeer goed, maar had het ongeluk, in zijne provincie, die anders genoeg bevolkt is, velen aan te treffen, die niets lezen dan gebedenboekjes. Ook van den Zuid- en Noordhollander, dien de verdienstelijke a.j. van der aa heeft ondernomen, hebben wij dit jaar niet gehoord. Volge dus de

Zeeuwsche Volks-Almanak XI Jaar. Te Zierikzee, bij J. van de Velde Olivier. f :-75.

De eerste inzage van dezen Volksalmanak veroorzaakte Ref. eene teleurstelling. Hij miste namelijk andermaal het vervolg der bijdragen uit de populaire sterrekunde, van den mederedacteur van oosterzee. De bijkomende oorzaak van dit gemis, eene langdurige ongesteldheid des werkzamen mans, vermeerderde Refs. leedwezen; hartelijk wenscht hij hem, bij genoegzamen tijd, verder onafgebroken gezondheid toe, opdat hij ook door dit gedeelte van zijnen arbeid aan het Jaarboekje licht en kennis onder alle standen moge helpen verspreiden.

{==160==} {>>pagina-aanduiding<<}

Genoemde mederedacteur is echter, gelukkig, door de opgenoemde reden niet genoodzaakt geweest, het leveren van bouwstoffen geheel aan anderen over te laten. Behalve het met zorg behandeld Kalenderwerk, getuigen vier bijdragen van zijne hand, drie in proza en eene in dichtmaat, het tegendeel. De eersten zijn: Kort overzigt van de tien eerste jaargangen van den Zeeuwschen Volksalmanak, niet alleen voor de bezitters belangrijk, maar ook aanmoedigend voor anderen, om zich een Jaarboekje aan te schaffen, dat zooveel blijvend goeds bevat, en naar evenredigheid zoo weinig kost; Enkele bijzonderheden van het Zeeuwsche taaleigen, en Stra in Schouwen; welk laatste ons, in een' levendigen stijl, een volksgebruik, op dat eiland in zwang, leert kennen. - De dichterlijke bijdrage van dezelfde hand draagt tot opschrift: Zeeuwsche Stedestemmen, in den trant van huigens; en dit zijn ze niet slechts in naam, maar inderdaad. Men oordeele naar de volgende proeve:

	Middelburg.
Men heeft voor dezen mij klein Amsterdam genoemt, 
En 'ck was te land en zee om koomenschapp' 
beroemt. 
Waar eens mijn haven was, sie 'ck weiden nu en 
teellandt, 
Mijn nieuwe dreight al mee! ai! geef mij niet 
te veel landt. 
Graaf Floris gaf mijn' schoot sijns vaders 
kil gebeent: 
Tweehondert jaer daerna heb ik mijn brant 
beweent. (*) 


'k Had naauw de mijter op, of s' is mij afgevallen. 
Ick berg veel gouds, veel goeds, veel cierlijks 
in mijn wallen. 

Tholen, wier stem, door een toevallig verzuim, niet was afgedrukt; ziet dit, op een achteraan gevoegd blaadje, zoo veel mogelijk vergoed.
De andere Redacteur, Mr. j. berman, leverde dit jaar, althans met zijnen naam, geene bijdragen voor het Mengelwerk; maar zulks werd, behalve door zijnen medewerker,

{==161==} {>>pagina-aanduiding<<}
voor het proza gedaan door de Heeren k.j.r. van harderwijk, j. was, a. moens van bloois, r.c.h. römer, j.c. de potter, en e.b. swalue; en voor het poëtisch gedeelte, buiten het reeds aangewezene, door de Heeren, a.f. sifflé, a.n. van pellecom, f.j.h. van deinse, r.c.h. römer, c.s. adama van scheltema, j. rossijn de vos, en p.j.k. thomson. De eersten hebben allen (en dit achten wij in een' Provincialen Almanak eene dubbele verdienste) Zeeuwsche mannen, steden of dorpen, vroegere of latere karaktertrekken, en nuttige ondernemingen, ten onderwerp. Elk dezer stukken - wij kunnen die niet één voor één opnoemen - is in zijne soort belangrijk, en goed bewerkt. De dichterlijke bijdragen hebben niet allen gelijke waarde, ofschoon geene daarvan het boekje ontsiert. - Het plaatje, dat het voormalig Stadhuis te Vlissingen voorstelt, en ons met weemoedig gevoel over de vernieling van dat heerlijk gebouw, door het bombardement in 1809, vervult, is bevallig - het andere, de afbeeling van Mr. p. mogge van renesse, die eene allerbelangrijkste bijdrage, over zijn persoon en verdiensten, vergezelt, redelijk uitgevallen. Mogen wij den teekenaar vragen, of men in de eerste helft der vorige eeuw te Zierikzee reeds zulke groote vensterruiten kende, als hier vertoond worden? Zoo ja, dan was men daar in dit opzigt den tijd vooruit. - Meer jammer zijn de misstellingen, gedeeltelijk in de Voorrede verbeterd, maar hoedanige wij toch, om de eer van het uitmuntend Jaarboekje, hopen, dat in volgende jaargangen niet zoo laat zullen behoeven verbeterd te worden.
Naar rang der provinciën volgt:

Friesche Volks-Almanak. Te Sneek, bij van Druten en Bleeker. f :-75.

die even als de Zeeuw zijn elfde jaar beleeft. Gelijk de uitgevers van dezen Almanak hun genoegen te kennen geven, dat dezelve vroeger, dan in vorige jaren, het licht ziet, zoo is het ook ons aangenaam, dit belangrijke jaarboekje daardoor nog te kunnen aanmelden. De Reiswijzer is uitvoerig en het Mengelwerk regt gepast. Onderscheidene bijdragen zijn in een der Friesche dialekten. Friesche geschiedenis, oudheidkunde en letterkundige geschiedenis leveren een aanmerkelijk gedeelte. Is daaronder, wat meer

{==162==} {>>pagina-aanduiding<<}
belangrijk is van inhoud, dan aangenaam van vorm, dit maakt toch betrekkelijk slechts een klein gedeelte uit, en die dit overslaat, vindt genoeg van zijne gading, want het grootste getal der bijdragen is kort; men heeft - een vereischte van eenen Volks-Almanak - alzoo kost voor allerlei monden. Het plaatwerk bestaat alleen in het portret van wijre sjoerds sirtema van grovestins, behoorende bij een vierde Tafereel uit de Geschiedenis der Schieringers en Vetkoopers, door h. baerdt van sminia, en een plaatje bij eene fabelvertelling. Bijdragen tot kennis van het eigenaardige Friesche volkskarakter en volkszeden zouden wij wel wat meer wenschen.

Overijsselsche Almanak voor Oudheid en Letteren. Te Deventer, bij J. de Lange f 1-50.

Na het naauwkeurige zoogenoemde kalenderwerk vindt men eerst van eenen ongenoemde, onder het opschrift Hanze-Zaken, eene belangrijke verhandeling, die wel voor den gewonen lezer niet zeer duidelijk en aangenaam is, maar den geschied- en oudheidkundige ongetwijfeld welkom. Daarna verscheidene stukjes van verschillenden inhoud in onderscheidene Volksdialekten onzes Vaderlands, door onderscheidenen den Heer halbertsma medegedeeld. F.a. ebbinge wubben zet zijne beschrijving van de Havezathen in Overijssel voort. Een ongenoemde en j.m.v.r. geven penningkundige bijdragen. In het ons toegezonden exemplaar is bij vergissing de eerste afbeelding twee maal, de laatste geheel niet gevoegd. De oudheidkundige zal de bijdrage over Oirphedeboeken met genoegen aantreffen; buitendien is het voor weinigen. Maar wij zouden, zoo voortgaande, alles opnoemen. Het laatste stuk, over de doodenlantaarn of luchte te Deventer, deed ons op nieuw verlangen naar iets, waartoe wel vele bijdragen bestaan, maar dat, zoover wij weten, nog niet in zijn geheel behandeld is, en toch wel eene naauwkeurige uiteenzetting verdient; de volks-gebruiken der Nederlanders bij begrafenissen en omtrent gestorvenen, waarin de aanwijzing van den invloed der oude, nog uit het Heidendom herkomstige, begrippen met die uit het Christendom ontleend vele belangrijke resultaten, des twijfelen wij niet, geven zou.

{==163==} {>>pagina-aanduiding<<}

Beklaagde zich de nu reeds overledene vorige uitgever van den

Groninger Volks-Almanak., X Jaar. Te Groningen, bij J. Oomkens, Jz. f :-75.

over een' betrekkelijk te grooten voorraad van geleerde en wetenschappelijke stukken, die, ofschoon op zichzelve zeer verdienstelijk, echter minder in een Volksboekje te huis behooren; hebben wij het te ruimschoots plaatsen der zoodanige zelve ook wel eens als aanmerking op dezen Almanak laten gelden, het doet ons genoegen, ditmaal te mogen zeggen, dat daarvan veel minder en daarentegen van het volksleven veel meer voorkomt, dan vroeger; ook de vorm, waarin deze bijdragen zijn gekleed, maakt ze tot eene aangename lektuur. Van den dichter lucas trip komt hier de levensgeschiedenis voor met het Nummer: I. Er zal dus zeker nog meer over dien letterkundige volgen; doch in eenen Almanak is het onaangenaam, dat het eene jaar vervolgstukken van het andere geeft. Op den omslag staat: met platen, maar dat bepaalt zich tot het portret van trip en de A-kerk te Groningen als titelvignet. Het Kalenderwerk van dezen Almanak is zeer naauwkeurig en de Reiswijzer uitvoerig.
De laatste der provincialen is de

Drentsche Volks-Almenak. Xde Jaar. Te Koevorden, bij D.H. van der Scheer. f 1-10.

De inhoud van dit loffelijke jaarboekje is ditmaal meer gemengd en minder geschied- en oudheidkundig dan van de meeste vorige jaargangen. Het voormalige en tegenwoordige Drenthe wordt echter niet vergeten. De stukjes staan ook zoo niet stijf meer in het gelid. Het verhaal, de Vreemdelingen te A., loopt geheel en al over de gewone schijven van die liefde-romannetjes; het meisjesportretje is ook al zoo dikwijls herhaald! Het plaatje, voorstellende een gezigt op Dwingeloo, is uitmuntend.
De Almanak voor kennis en goeden smaak van het Nuts-Departement Leens wordt mede niet meer uitgegeven; ook die voor Dienstboden niet, zoodat het bijna schijnt, alsof de Almanak-literatuur hare grootste hoogt bereikt heeft

{==164==} {>>pagina-aanduiding<<}
en de vele mededinging sommige den dood aandoet. Maar

De van ouds bekende nuttige en aangename Tijdkorter in ledige oogenblikken, of Almanak door A. Hazelhoff. XXXIVste Jaargang. Te Groningen, bij A. Hazelhoff. f :-25.

blijft leven en zich goed houden voor zijn publiek.
De

Amsterdamsche Studenten-Almanak. XVde Jaar. Te Amsterdam, bij C.G. van der Post. f 1-80.

prijkt met een' nieuwen gegraveerden titel en sierlijken band. Het portret van Prof. w. cnoop koopmans is welgelijkend. De opgaven, tot Atheneum en Seminaria betrekkelijk, worden gevolgd door mengelwerk in proza en poëzij. Wij hopen, bij het te verwachten levensberigt in den volgenden jaargang, het gelaat te zullen aantreffen van wijlen den waardigen Hoogleeraar g.j. rooijens.
Nog is ons ter aankondiging toegezonden:

Nederduitsch letterkundig Jaerboekje. XIIIde Jaergang. Te Gent, bij de Gebr. Michiels. f :-60.

hetwelk, naar het voorberigt meldt, eene nieuwe reeks opent van een jaarboekje, dat ons vroeger niet toegezonden, maar loffelijk bekend was. De grootendeels zeer lezenswaardige bijdragen zijn in proza en poëzij. Met genoegen zien wij er uit, dat de nationale taal en letterkunde bij onze Zuidelijke voormalige broeders niet worden verwaarloosd. En hoe bereid wij anders zouden zijn, om er een nader verslag van te geven, dat der inlandsche Almanakken heeft reeds zooveel plaats ingenomen, dat wij ons bij deze algemeene aankondiging moeten bepalen.

No. II. Boekbesch. bl. 90. reg. 3. v.o. staat Frisisporium Solani; lees: Fusisporium Solani.
- - bl. 91. reg. 15 v.o. eener alles en voor allen wakende Voorzienigheid; lees: eener voor alles en voor allen, enz.


{==165==} {>>pagina-aanduiding<<}

Boekbeschouwing.

De weg des heils. Christelijke Overdenkingen, naar het Hoogduitsch van Dr. A. Tholuck, Hoogleeraar te Halle. II Deelen. Te Rotterdam, bij van der Meer en Verbruggen. 1844. In gr. 8vo. 644 bl. f 6-:

Tholuck's Stunden Christlicher Andacht verdienen boven vele andere stichtelijke werken eene goede en zuivere vertaling, opdat men ze met evenveel genoegen in de overzetting leze, als waarmede velen het oorspronkelijke in handen nemen. De Vertaler heeft een goed werk verrigt, door deze plant van vreemden bodem op vaderlandschen grond over te brengen. Evenwel heeft dit zijne eigenaardige moeijelijkheden. Niet altijd wil zij even welig tieren, en er gaat wel eens iets van haar schoon verloren. Hoewel wij gaarne aan den Vertaler den lof geven, dat zijne overzetting goed is, vrij van germanismen en doorgaans in een' ongedwongen stijl, zoo zal hij toch zelf wel toestemmen, dat er hier en daar iets van den gloed, die over het oorspronkelijke ligt, is verloren gegaan. In de voorrede zegt hij, dat het wel van zelf spreekt, dat bij de vertaling het een en ander verliezen moest, omdat het moeijelijk is, om overal dat puntige en kernachtige te bewaren, dat dikwijls in de woorden zelven wordt gevonden. En dit stemmen wij gaarne toe, ofschoon onze taal toch niet zoo arm is, of voor een treffend idée laat zich ook wel de gepaste uitdrukking vinden. Dat eene woordelijke overzetting van het geheel voor ons publiek misschien minder geschikt zoude geweest zijn, kunnen wij niet toegeven. Dit moge waar zijn, als er op kerkplegtigheden of andere gebruiken wordt gezinspeeld, welke men in ons vaderland niet kent, maar waar dit het geval niet is, schijnt het ons toe, dat men getrouw moet wedergeven, wat de Schrijver geschreven heeft om Christenen in het geloof op te bouwen

{==166==} {>>pagina-aanduiding<<}
en den weg des heils hun aan te wijzen. Een geloovig Christen in Nederland zal toch wel aan dezelfde opwekkingen, vermaningen, vertroostingen, herinneringen behoefte hebben, als in Duitschland en elders, te meer, daar de vorm, dien tholuck gekozen heeft om er zijne denkbeelden in uit te drukken, hem eigenaardig is. Neemt men dien hier en daar weg, het is dan, alsof men het stof van de vleugelen des vlinders wegveegt, waardoor wel de vlinder een vlinder blijft, maar de schoonheid der kleuren verloren gaat. Indien wij dan één verzoek aan den geachten Vertaler hadden te doen, wij zouden hem vragen, of hij in het vervolg zich zoo na mogelijk aan het oorspronkelijke zoude willen houden, en den periodenbouw, de redewendingen, in één woord, de ‘Kraftsprache’ tholuck's zoude willen wedergeven. Zoo houden wij het daarvoor, dat, wanneer de Vertaler zich positief uitdrukt, waar de Schrijver zich vragenderwijze tot zijne lezers wendt, of wanneer hij eenigzins omschrijft, waar in het oorspronkelijke een korte en kernachtige uitroep meer zegt, dan eene meer uitvoerige aanwijzing, dat iets werkelijk zóó is, - dat dan in de vertaling buiten noodzaak eenige meerdere vrijheid gebruikt is. Het is in het geheel onze bedoeling niet, te vitten of met angstige naauwgezetheid gebreken aan te wijzen, met voorbijzien van het goede. Wij wenschten alleen den Vertaler opmerkzaam te maken op iets, dat hij, indien zijn werk nog niet voltooid is, in het tweede Deel misschien kan verbeteren. Had hij het oorspronkelijke niet nog beter kunnen wedergeven, dan zoo als hij bijv. gedaan heeft bladz. 17, vgl. tholuck, S. 18, waar wij lezen:

‘So käme es denn also darauf an: was ist der blasse Tod? Ist er die schwarze Wand, an welcher jeder Wanderer still halten muss und - versinkt? ist er der Schlaf, von Träumen ungestört? Oder ist er die schwarze Wand,	‘Het komt maar voornamelijk daarop aan, dat wij weten wat de dood zij. Is hij aan den grensmuur gelijk, waar de reiziger moet terugblijven en... verdwijnt? Is hij aan den slaap gelijk, die door geene droomen wordt


{==167==} {>>pagina-aanduiding<<}


jenseits welcher erst heiliges Land beginnt? der schnelle Augenblick, die kurze Brücke, auf der der kurze Schlaf der Zeit sich mit einem langen Wachen in der Ewigkeit begegnet? - Die Wand ist schwarz, an der die Tage dieses Lebens enden, das leugnet Keiner! Wer nur auch die Pforte daran schen könnte! ich meine das kleine offne Pförtchen in der schwarzen Wand, welches den Purpur des Weltgerichts durchscheinen lässt!’	verstoord? Of is hij als de scheidsmuur, waar achter het heilige land een aanvang neemt? Is hij het ondeelbaar oogenblik, de snelle overgang, waarin de korte slaap des tijds en het lange waken der eeuwigheid zich (*) ontmoeten. O! niemand zal het ontkennen, dat de dood daar voor ons staat, als de sombere grensmuur, waarbij de dagen dezes levens een einde nemen. Maar wel hem, die niet slechts dien grensmuur, maar ook de poort in denzelven ziet, ik bedoel, die kleine maar geopende poort, waardoor het licht van het wereldgerigt ons toeschijnt.’

Het is wel mogelijk, dat wij verkeerd zien, maar het oorspronkelijke schijnt ons hier krachtiger en meer indrukwekkend. Tevens diene dit tot eene proeve van den stijl en de wijze van voorstelling des geheels, en make het den lezer begeerig, om er meer van te lezen. Wij zouden ook, om hem hiertoe op te wekken, vele plaatsen kunnen voorleggen, die onverbeterlijk zijn vertaald, en die bewijzen, zoowel dat de Vertaler zich in het oorspronkelijke heeft ingedacht (om het zoo eens uit te drukken; de Duitschers zeggen: hineingedacht,) en den geest gevat heeft, als dat hij berekend is, om ook moeijelijk te vertalen stukken goed over te brengen.
De versjes, dikwijls zoo naïf, zoo echt kinderlijk eenvoudig en Christelijk verheven, met welke tholuck hier en daar het proza heeft afgewisseld, zijn tot ons leedwezen niet alle vertaald. Het doet ons leed, dat de begaafde

{==168==} {>>pagina-aanduiding<<}
vriendenhand ze niet alle heeft overgebragt, omdat zij wel verdienen, ook onzen landgenooten bekend te worden.
Geheel kunnen wij ons vereenigen met de woorden des Vertalers in de voorrede: ‘Tholuck stelt ons den christus voor, zoo als iedere bladzijde der Evangeliegeschiedenis Hem aan ons predikt. Hij is geheel en al vervuld van het zalige dier gemeenschap, welke er tusschen den Heer en de zijnen bestaat. Die vereeniging door het geloof, welke christus in ons wonen doet, is ook bij hem de eenige bron, waaruit het ware leven deszelfs oorsprong neemt; zij is hem de kracht tot heiligmaking, het hoogste geluk; zij maakt hem zoo ernstig in het vermanen, zoo liefderijk in het teregtwijzen, zoo helder in de voorstelling der waarheid, die uit God is. En omdat de gedachte daaraan hem bestuurt, spreekt hij nu eens op den toon der volle verzekerdheid des geloofs, dan weder verplaatst hij zich in den toestand van hen, die den rijkdom, welke in christus is, slechts bij naam kennen, of van hen, die door twijfeling geschokt of door de kennis aan hunne gebreken ontrust worden.’ - Hij is vol des geloofs en des geestes, en spreekt uit de volheid zijns harten, dat zich ontlast met eene kracht, gelijk aan die, waarmede de in zijn vaart terug gehouden stroom voortbruist, als hij losbreekt. Hij is, als de schriftgeleerde, in het koningrijk der hemelen onderwezen, gelijk een heer des huizes, die uit zijnen schat nieuwe en oude dingen voortbrengt. Alles is leven en vuur, zoodat wij het dit werk van tholuck wel kunnen aanzien, dat hij zich, toen hij het ternederschreef, ‘regt in zijn element’ gevoelde, zoo als hij zich uitdrukt in de voorrede, (van welke het jammer is, dat de Vertaler die heeft teruggehouden.) Zoo vinde dan deze vrucht van den echt Christelijken geest velen onder ons, die er zich mede voeden en sterken; dan zal de Vertaler niet te vergeefs gearbeid hebben en menig anders verspild oogenblik niet voor de eeuwigheid verloren zijn.
Het weluitgevoerde Portret des Schrijvers versiert dit werk.





{==169==} {>>pagina-aanduiding<<}

Opwekking om God te verheerlijken van wege de toebrenging der Heidenen, uitgesproken bij de Broedergemeente te Zeist, door P.H. Hugenholtz, Theol. Doct. en Predikant te Rotterdam. Te Rotterdam, bij van der Meer en Verbruggen. 1843. In gr. 8vo. VI, 22 bl. f :-30.

Naar aanleiding van Hand. XI:18 wekt de geachte Schrijver zijne hoorders bij de gelegenheid, van welke de titel melding maakt, op, om God te verheerlijken van wege de toebrenging der Heidenen tot het Christendom. Met korte maar krachtige trekken schetst hij den treurigen toestand, waarin de Heidenen verkeeren, zoo lang zij in de duisternis wandelen, en daartegenover het heil, dat hun is aangebragt, waar het licht des Evangelies hen bestraalt en in hunne harten schijnt. Daarin ziet hij eene opwekking tot godsverheerlijking, waartoe hij dan ook zijne hoorders aanspoort, en ieder, die deze rede leest, zal niet minder, dan zij, die haar aanhoorden, gestemd worden, om God te verheerlijken, dat Hij ook den Heidenen de bekeering ten leven gegeven heeft. De woorden des Sprekers ademen leven en hooge ingenomenheid met de zaak van christus; zijne taal beweegt het gemoed; de gedachten ontwikkelen zich geregeld. Het is een wél gesproken woord, dat verdient aan de vergetelheid ontrukt te worden. Al ware het alleen om het doel, dat met de uitgave beoogd werd, - ‘eensdeels, om voor het werk der Zendelinggenootschappen onder Gods zegen harten te winnen, anderdeels, om voor den voorbeeldigen en rijk gezegenden arbeid der Broedergemeente onder de Heidenen eenige penningen in te zamelen,’ - wij zouden de uitgave dezer toespraak reeds moeten toejuichen. Maar zij verdient ook om haars zelfs wil ter lezing te worden aanbevolen, gelijk wij dan ook hopen, dat velen door onze aanbeveling zich dit stukje zullen aanschaffen.





{==170==} {>>pagina-aanduiding<<}

Leerrede ter bevestiging van Ds. A.T. Reitsma, uitgesproken door E.J. Diest Lorgion, Theol. Doct. en Predikant te Groningen. Te Groningen, bij H.R. Roelfsema. 1845. In gr. 8vo. 34 bl. f :-40.

In deze welgestelde bevestigingsrede wordt aangetoond, dat het zien op jezus christus den oversten Leidsman (de tekst is Hebr. XII:2a) de gemeente kan leiden tot het ontvangen van haren leeraar met toegenegenheid, het beoordeelen met billijkheid, en het ondersteunen met medewerking. Den leeraar zelven kan het in zijn werk bezielen met ijver, wijsheid en moed. Het plan is alzoo zeer eenvoudig; en zoo is ook de ontwikkeling. De spreker heeft blijkbaar geen jagt gemaakt op verrassende wendingen, sierlijken stijl en anderen toestel der welsprekendheid, maar begrepen, dat het onderwijs op den Christelijken leerstoel voor de gemeente des Heeren verstaanbaar en nuttig moet zijn, en dat daar niet alleen tot geleerden, maar ook tot eenvoudigen wordt gesproken. Wij prijzen dit in deze bevestigingsrede te meer, omdat men het tegendeel - met ronde woorden: de zucht, om het regt sierlijk te maken - in gelegenheidsleerredenen nu en dan overdrijft. Dit stuk stichte het bedoelde nut!

Geschriften over de roomsche kerk.

Wij hebben weder eenige kortere en langere stukjes aan te kondigen over den strijd tegen het Romanismus, waartoe de woelingen der Ultramontanen ook in ons vaderland elken Protestant, die prijs stelt op de vrijheid van zijn geweten, moeten dringen. Het is zeer beklagenswaardig, dat dit zoo is; wij wenschten wel, dat Protestant en Katholijk, gelijk nog voor eenige jaren, elkander broederlijker verdroegen; maar de Roomsche geestelijkheid heeft dit niet gewild; zij heeft eeniglijk schuld aan het verwijden der klove, en ofschoon wij het in de schriften, die van de

{==171==} {>>pagina-aanduiding<<}
Protestantsche zijde door de omstandigheden des tijds worden uitgelokt, ten sterkste afkeuren, wanneer de taal bitter en scherp wordt, zoo moeten wij toch ook zeggen, dat men daarvan aan de andere zijde de eerste schuld draagt; maar het is ook waar, dat de waarheid zelve hier reeds bitter is. Dit laatste dacht Ref. gedurig bij het lezen van:

De Gouverneur van eenen Europeschen Prins; of uitbreiding van: de Roomsch-Katholieke Godsdienst gevaarlijk voor den Staat. Een boek voor Protestantsche en Katholieke Regeringen en Onderdanen; door A. Cambenek, Tz. Te Amsterdam, bij Weytingh en van der Haart. 1845. In. gr. 8vo. 210 bl. f 1-90.

De vorm van dit vervolg van het op den titel genoemde werkje is deze: de Schrijver geeft zich het voorkomen, de Gouverneur geweest te zijn van den opvolger eens Duitschen troons, en met zijnen voormaligen kweekeling eenige gesprekken te houden, waarin hij den Prins aantoont, dat de R.K. Godsdienst de zedeloosheid voortplant; de woelingen in den Staat veelal bevordert: dat de blinde gehoorzaamheid der Roomschen aan hunne priesters een blijvende hinderpaal is tegen de veiligheid van den Staat: dat heerschappij in den Staat het grondbeginsel is der Roomsche Godsdienst; dat zij de armoede in den Staat helpt veroorzaken en vermeerderen. Zonder aanzien des persoons worden hier onverbloemd waarheden en daadzaken aangestipt, waaromtrent partij zich moeijelijk zal kunnen verdedigen, gelijk het ook eene volkomene, nooit genoeg te behartigen waarheid is, dat de Roomschen meer onderdanen van den Paus, dan van hunne Vorsten zijn, want dat alle voorgeven, alsof dit alleen op het geestelijke betrekking zou hebben, in wezentlijkheid niets beteekent. En dit kan aan vorsten en overheden nooit genoeg worden herinnerd, gelijk de voorgewende Gouverneur het den Duitschen Vorst zelven herinnert. De Schrijver is blijkbaar met het nieuwste, dat ook hier te lande gebeurd is,

{==172==} {>>pagina-aanduiding<<}
tot zelfs in kleinigheden bekend. Hier en daar, vooral in hetgeen bladz. 103 volg. wordt gezegd, hadde hij wel melding mogen maken van namen en plaatsen; nu moet men eenen schrijver, misschien wel onder eenen verdichten naam optredende, op zijn woord gelooven, en valt het ontkennen gemakkelijk. Dat de Schrijver in zijnen gekozen vorm het middel heeft gevonden, om dingen te zeggen, die hij zonder een dergelijk kleed niet zoo vrij en geschikt zou hebben kunnen zeggen, valt bij eenig nadenken gemakkelijk in het oog; dat behoeft niet te worden aangewezen, want zulks zou het goede oogmerk tegenwerken. Dat de Schrijver gedurig uit zijne aangenomene rol valt, is misschien wel gedaan, om dit oogmerk beter te doen gevoelen; het zou hem anders, blijkens zijn geheele geschrift, niet aan bekwaamheid ontbroken hebben, om dit beter vol te houden. Op geringe misstellingen, zoo als de verkeerde dagteekening van een besluit van Z.M. onzen Koning, houdende benoeming eener Commissie om te gemoet te komen aan de bezwaren der Roomschen tegen het lager onderwijs, zie bladz. 79, hechten wij nu niet.
Van meer belang is de vraag: is het regtmatig, deze grieven aan de Roomsche kerk, als zoodanig, te laste te leggen? De beantwoording daarvan hangt naauw zamen met het oordeel ook over de in deze aankondiging volgende stukjes, waarom wij er hier van moeten spreken. Sommigen zeggen: ‘Het is onbillijk, hetgeen enkelen zeggen en doen, aan het kerkgenootschap te wijten. Er zijn toch ook vele verlichte Roomschgezinden, verdraagzame geestelijken, die de schandelijke proselietenjagt afkeuren, zich tegen het aankweeken der zedeloosheid onder den schijn van uiterlijke godsdienstigheid nadrukkelijk verzetten; het andere is eene uitzondering. Tot die uitzondering behooren nu wel velen, de meesten misschien, maar het is toch eene uitzondering. Men wijte niet aan de kerk, wat personen doen.’ Dat heeft schijn, maar het is onjuist. De Katholieke kerk, in engeren zin, dat is met uitsluiting van de Grieksche, over welke wij nu niet spreken, heeft onderscheidene stelsels, gelijk men ze zou kunnen noe-
{==173==} {>>pagina-aanduiding<<}
men, waaronder dan ook de Gallikaansche, zelfs de Jansenistische kerk behooren; maar het curiaal- of Ultramontaansche stelsel, dat de onbepaalde heerschappij van den Paus huldigt, beweert regtuit, de eenige ware Kerk uit te maken. Wij doen dus niet anders, dan hare eigene woorden overnemen, wanneer wij haar de Roomsche kerk bij uitsluiting noemen. Dat doen wij anders niet, maar zij doet het zelve, verdoemende en verketterende allen, die een haarbreed van hare stellingen afwijken. En die kerk zegt met ronde woorden, dat alle en elke magt aan die des Pausen onderworpen is; dat die Paus magt heeft om over kroonen te beschikken en onderdanen van hunnen aan de Vorsten gedanen eed kan ontslaan, en wat meer strekt, om hare gevaarlijke
strekking voor Staten en overheden te doen uitkomen. Zij, deze Pauselijke kerk, houdt niet alleen die stellingen vast, maar sluit allen, die niet met haar instemmen, buiten de kerk. En nu vragen wij van uit dit - niet eigendunkelijk door ons of anderen, maar door de Roomsche kerk zelve gekozen - standpunt, of de aangewezen grieven aan sommige heerschzuchtige raddraaijers, dan of zij aan de kerk zelve te wijten zijn? Zonneklaar het laatste, en nu gevoelt de onpartijdige, dat verdraagzaamheid, zedelijkheid, ondergeschiktheid aan burgerlijk bestuur enz. niet de regel, maar de uitzondering zijn. Met volle regt alzoo merkt men de Ultramontanen, die zelve zeggen, dat zij de eenige echt-Roomschen, of, wil men, de eenige echt-Katholijken zijn, aan als onderdanen van een vreemd Hof, die, waar eenig conflict mogt komen in hunne verpligtingen omtrent den Vorst, onder wiens gebied zij leven, en den Paus van Rome, niet zouden aarzelen, en ook niet mogen aarzelen, den eerste aan den laatste op te offeren.
De volgende bewering staat hier eenigzins tegen over: ‘Het is waar, uit de bullen der Pausen en andere schriften kan men zoodanige stellingen, als de hier aangewezene, trekken, maar men moet onderscheid maken in menschen en tijden. Met hetzelfde regt, waarmede men der Roomsche kerk deze beschuldigingen voor de voeten

{==174==} {>>pagina-aanduiding<<}
werpt, zou men b.v. aan het Hervormde kerkgenootschap de allerstrengste opvatting der Praedestinatie b.v. kunnen voorwerpen en uit hetgeen vorige geslachten schreven, aanleiding nemen om de heerschende denkwijze van den tegenwoordigen tijd af te leiden. Men zal dit niet, en evenzeer moet men in aanmerking nemen, dat de Roomsche Kerk thans niet meer die strenge hardheden vasthoudt, welke in vroegere bullen en boeken doorstralen.’ Ook deze redekaveling gaat volstrekt niet door. Want de gansche Roomsche Kerk rust op het beginsel eener doode stabiliteit; zij verklaart zelve, niet met den tijd voort te gaan, wanneer zij dadelijk hare leden excommuniceert en vloekt, zoodra zij het doen. De eed, dien de Geestelijken afleggen, is nog dezelfde; de Pauselijke bullen zingen nog denzelfden toon, en waar zij dien lager stemmen, dan zeggen zij het zelve, niet in verbloemde termen, maar met ronde woorden, dat men aan de omstandigheden voor een oogenblik toegeeft, maar anders in zijn geheel blijft, en zich voorbehoudt, geene consequentie deswege te laten gelden. Met de Protestantsche Kerk, uit haren aard aan geene altijddurende vormen gebonden, is dit geheel iets anders.
Zoo lang dus de Roomsche kerk zelve niet de erkentenis uitspreekt, dat men goed regtgeloovig kan blijven, en den Paus van Rome de gehoorzaamheid in al de beweringen zijner onbepaalde opperheerschappij opzeggen (al gaat dan die opzegging niet zoo verre als die der Duitsche Katholieken), even zoo lang zal men met volle regt van de Roomsche kerk beweren, dat zij de zedeloosheid voortplant en verder in alles schuldig staat aan hetgeen haar hier wordt te laste gelegd. Wij moesten onze meening eenigzins uitvoerig opgeven, om den schijn van onverdraagzaamheid van ons te werpen, en aan te toonen, met welk regt wij niet instemmen met hen, die het hier te laste gelegde niet aan de Roomsche kerkleer zelve, maar aan misbruik van dezelve willen wijten.


{==175==} {>>pagina-aanduiding<<}

Wonderdoeners en Aflaatkramers in de XIXde Eeuw. Eene paralel der XVIde en XIXde Eeuw, als een teeken des tijds, uitgelokt door de bedevaart naar Trier, derzelver bevorderaars en bestrijders, en inzonderheid door het geschrift: Johannes Ronge, de Katholieke Priester en de slechte drukpers. Bij dezelfden. In gr. 8vo. 132 bl. f 1-20.

In dit stukje wordt, voor zoo ver dit nog voor iemand betoog mogt behoeven, op eene overtuigende wijze aangetoond, dat Rome met elken dag zijne bedoeling duidelijker aan den dag legt, om langs allerlei wegen op nieuw aller verstand aan boeijen te leggen en op nieuw den looden schepter van ligchaams- en geestesdwingelandij over de wereld te zwaaijen, dat het daartoe aan de onzinnigste bijgeloovigheden voedsel geeft, en verdoemt al wie, naar den geest des tijds verdraagzaam, andersdenkenden nevens zich duldt. Ongeloofelijke onzinnigheden, die men naauwelijks kan gelooven, en ongetwijfeld als verdichtselen zou verwerpen, indien men ze helaas! niet moest gelooven, worden hier medegedeeld van eene zoogenoemde springprocessie te Echternach. Men moet wel vast overtuigd zijn, of van de domheid der menigte, of van zijne eigene magt, of van beide, om zulke dwaasheden in dezen tijd te durven uitkramen. De hoogschatter van het Goddelijke Evangelie, de vriend der menschheid kan hier zijne verontwaardiging niet bedwingen, en wenscht, dat de jammerlijk misleide zielen toch eens tot beter inzigt mogten komen.
Daartoe is geschreven:

Een woord aan mijne Roomsch-Katholieke Broeders en Zusters, door **. Bij dezelfden. In gr. 8vo. 19 bl. f :-20.

In deze met kennis van zaken en op eenen hartelijken, overtuigenden toon geschrevene toespraak toont de Schrijver het onchristelijke, onwaarachtige aan van de Roomsche

{==176==} {>>pagina-aanduiding<<}
altaardienst en transsubstantiatie. Hij noemt het laatste het algeheele rustpunt dier Kerk, waarmede zij staat of valt, hetgeen, onzes inziens, eeniglijk te zoeken is in het al of niet toelaten van menschelijk, beheerschend gezag in zaken van godsdienstig geloof. Overigens moeten wij van dit en dergelijke stukjes zeggen, dat de meesten dergenen, die ze lezen moesten, dit niet willen, niet durven, niet mogen doen. Misschien gaat den een of anderen echter aldus als ter sluik een licht op. God geve het!
De Schrijver van

De Paus en de Bijbel. Bij dezelfden. In gr. 8vo. 6 bl. f :-10,

meent het goed, doch zijn rijmpje zal weinig hout snijden, en, vreezen wij, niet genoeg opbrengen, om eene noemenswaardige bijdrage te zijn ten voordeele van het gesticht voor volwassene blinden.
Niet onnuttig is het, in

Wereldlijke en geestelijke belasting. Eene Zamenspraak tusschen eenen Hervormden en Roomsch-Catholijken Landman, door een vriend van licht. Bij denzelfden. In gr. 8vo. 8 bl. f :-10,

te zien, dat, klaagt men over de zware belastingen, de Roomsche kerk van hare leeken nog vrij wat meer offers eischt. Maar is de welmeenende Schrijver inderdaad eenvoudig genoeg, om te gelooven, dat zulke stukjes, op zulk eene wijze aangeboden, in de regte handen komen? Daartoe had hij eenen anderen titel moeten kiezen, en zich althans geen vriend van licht noemen.

Luther's wederkomst en toespraak aan ons en onze tijdgenooten. Uit het Hoogduitsch. Te Oudewater, bij F.H. Kroon. 1845. In gr. 8vo. 127 bl. f 1-20.

Onder dezen eenigzins zonderlingen titel bevat dit boekje eene ernstige waarschuwing tegen de onregtvaardige eischen

{==177==} {>>pagina-aanduiding<<}
van Rome, en opwekking aan alle Protestanten tot handhaving van hunne gewetensvrijheid en Evangelische verlichting. Dit stukje, waarin vele kennis van zaken doorstraalt, heeft inzonderheid zijne bestemming voor Duitschland, maar kan ook in ons vaderland nut stichten. Het is geschreven vóór den stap van ronge en spreekt bijna de voorspelling uit, dat iets dergelijks in Duitschland gebeuren zou. De geschiedkundige herinneringen van luther's leven en bedrijven kunnen in dezen tijd, kort na den driehonderdsten verjaardag van zijn sterven, dubbele belangstelling wekken.
Welgeschreven is

De Bisschop van Trier en J. Ronge. Roomsch of Katholijk, wat moet het zijn? Door Christianus Sincerus. Te Amsterdam, bij Weytingh en van der Haart. In gr. 8vo. 42 bl. f :-30.

doch het bevat weinig meer dan het algemeen toegestemde en in andere dergelijke schriften gezegde. Maar bijzonder belangrijk ten aanzien der Duitsch-Katholijke kerk is het volgende geschrift van eenen beroemden Duitschen Godgeleerde:

Voor de Duitsch-Katholijken. Een woord van Dr. C.G. Bretschneider, Opperconsistorie-Directeur en generale Superintendent, enz. Naar het Hoogduitsch. Bij dezelfden. In gr. 8vo. 68 bl. f :-50.

Op eene overtuigende wijze toont de beroemde Schrijver aan, dat de stappen van czerski en ronge geene voorbijgaande beweging zijn, maar zich als eene nieuwe hervorming zullen staande houden, omdat zij, even als de hervorming der zestiende eeuw, door den toestand der Kerk zijn uitgelokt; dat Rome zijne aanmatigingen, de Jezuiten hunne kuiperijen bij den dag meer uitstrekken, in strijd met den geest der eeuw; dat de Vorsten in deze omstandigheden aan Rome de behulpzame hand ter onder

{==178==} {>>pagina-aanduiding<<}
drukking van de nieuwe Katholijke Kerk noch kunnen noch mogen bieden, omdat zij daardoor het, door Rome zelf, met zoo veel drift voorgestane beginsel zouden schenden: geene tusschenkomst der wereldlijke regering in zaken van zuiver kerkelijken aard; dat integendeel, indien de regeringen het welzijn der volken bedoelen, zij deze omwenteling eerder moeten bevorderen, dan tegengaan, te meer, omdat de Pauselijke opperheerschappij op goddelijke, noch menschelijke wetten steunt, maar eene overweldiging is, waarbij wordt aangetoond, dat noch petrus, noch de eerste Bisschoppen van Rome eenig gezag boven anderen hebben gehad; dat dit gezag zich van lieverlede door de omstandigheden des tijds en de heerschzucht der Pausen heeft ontwikkeld, doch dat men in de Roomsche kerk zich niet eens op eene verjaarde toestemming der Kerk tot en berusting in dat gezag beroepen kan, omdat het Pauselijke curiaalstelsel, van hetwelk wij in den aanvang onzer aankondiging uitgingen, altijd tegenstand in den boezem der Kerk zelve gevonden heeft. Met een verstandig woord van raad aan de Katholijke Kerk, ten aanzien van geloofsbelijdenissen, wordt deze zaakrijke en voor elken onbevooroordeelde, Katholijk en Protestant, overtuigende brochure besloten.
Wij gelooven niet, dat het voor iemand onzer lezers noodig zal zijn, het belang aan te toonen, om de woelingen der Ultramontanen in ons vaderland zoo veel mogelijk te keer te gaan en de sluimerende Protestanten wakker to maken, eer zij zien, dat het te laat is, en zij zich hunne zorgeloosheid te laat beklagen. Dat Rome, hetwelk alles wil hebben en het Protestantisme langzaam maar zeker verdringen, daartoe verschillende wegen inslaat, wordt aangetoond in de

Oproeping aan alle Protestanten in ons vaderland, om zich tegen den onverdraagzamen geest van uitsluiting, die, in onze dagen, van de Roomsch-Katholijke Geestelijkheid uitgaat, met kracht te verzetten. Door een

{==179==} {>>pagina-aanduiding<<}
Protestantsch Staatsburger. Bij dezelfden. In 8vo. II bl. f :-10.

waarin vele nuttige wenken gegeven worden, ofschoon de Roomsche partij wel zeggen zal, dat onverdraagzaamheid doorstraalt in de aanprijzing van hetgene, waartoe gelijke handelwijze van hare zijde de eenige aanleiding is.
Wij eindigen dit verslag met de aankondiging van twee waarschuwende woorden aan Protestanten:

Zwitserland. Een waarschuwend voorbeeld voor Protestanten en Katholijken. Bij dezelfden. In gr. 8vo. 10 bl. f :-15,

waaromtrent wij, ten aanzien der Katholijken, onze vrees herhalen, dat zulke stukjes niet in de regte handen komen.
En:

Waakt! Een woord aan alle Protestanten, bij de tegenwoordige woelingen der Roomsche Kerk. Bij dezelfden. In gr. 8vo. 11 bl. f :-15.

Men bedenke, dat Rome niet zal nalaten, hier schadeloos gesteld te worden voor de elders geledene verliezen; hier, waar het eene oude rekening te vereffenen heeft met eenen Staat, die met het Protestantisme is opgegroeid; hier, waar het geene woelingen in eigen boezem te bestrijden, en dus de handen tegen het Protestantisme ruimer heeft. Hier kan men waakzaamheid niet te zorgvuldig genoeg aanbevelen.
Ref. is aan zich zelven, aan dit Tijdschrift, en aan de zaak van het Protestantisme verpligt, hier nog iets bij te voegen. Er zijn vele Protestanten, die meenen, dat onze stem, die der aangekondigde boekjes en soortgelijke, onverdraagzaamheid ademen. Doch dat zij ons niet onbillijk beoordeelen. Wij ijveren niet tegen de personen, maar tegen de zaak. De leer, de grondstellingen, de uitgesprokene bedoelingen, de handelingen zijn het, waartegen wij waarschuwen. Onze Roomschgezinde medeburgers

{==180==} {>>pagina-aanduiding<<}
laten wij ongemoeid, voor zooverre zij het ons doen, en niet door hunne woorden en daden het Ultramontanisme voorstaan en in de hand werken. En die dit doen hebben geen regt om verdraagzaamheid in te roepen, omdat het hunne eigene leuze is: alles buige zich onder het juk van Rome. Het is geen menschenhaat, zijne deur voor dieven en moordenaars te sluiten. Het is niet, een kind geen speelgoed te gunnen, wanneer ik het van messen en scharen afhoude. Het is niet, iemand den penning te onthouden, wanneer hij duidelijk genoeg heeft te kennen gegeven, niet te zullen rusten, eer hij mij vergeven heeft. Het is onbegrijpelijk, dat men het onderscheid niet inziet tusschen onverdraagzaamheid en behoedzaamheid. En al waren wij, waartegen wij ten sterkste protesteren, onverdraagzaam - dan waren wij het nog enkel omtrent degenen, die de gepersonifiëerde onverdraagzaamheid zelve zijn.
Maar, Gode zij dank! dat zijn niet al onze landgenooten, die tot het R.K. kerkgenootschap behooren. Het Ultramontaansche beginsel heeft niet allen doortrokken. En men kan ook goed Katholijk zijn zonder dat. Men behoeft zich daarom als lid van dat kerkgenootschap onze woorden niet als vijandig aan te trekken. Er zullen onder de lezers van deze aankondiging misschien wel leden dier Kerk zijn. Wij verzoeken hen nadrukkelijk, in het oog te houden, dat onze woorden het Ultramontaansche beginsel alleen gelden, dat wij daarom spreken van roomsche kerk, Kerk, die onbepaald Rome, dat is den Paus en zijne grondstellingen aanhangt. Dat deze voor zijne Kerk, wel beschouwd, even gevaarlijk zijn als voor het Protestantisme; dat de Jezuiten evenzeer in de Katholijke, als in de Protestantsche wereld te duchten zijn, is eene waarheid; doch dit gevaar voor hen is buiten Ref. en buiten het Protestantisme. Maar het is evenzeer eene waarheid, dat ieder, die - hoe dikwijls moeten wij het herhalen? - het beginsel van onbepaalde Pauselijke heerschappij huldigt, noch verdraagzaamheid inroepen, noch vertrouwen inboezemen kan. Dit beginsel is het eenige, dat wij bestrijden, maar wij bestrijden het ook onbepaald.

{==181==} {>>pagina-aanduiding<<}
Overigens hebben wij er vrede mede, dat iemand dingen tot zaligheid noodig keurt, die ons gezond verstand verwerpt. In deze opzigten staat of valt ieder zijnen Heer, en dien alleen. Maar die het beginsel van Rome's opperheerschappij en van eene slaafsche gehoorzaamheid aan den Paus uitspreekt met al den aankleve van dien, - die kan geen getrouw onderdaan, geen rustig staatsburger, geen verdraagzaam Christen zijn. Men draaije en knoeije, wat men wil, deze grondstelling staat vast, en wij zouden meenen, verraad te plegen aan 's menschen heiligste goed, godsdienstige waarheid, indien wij onze overtuiging op dit punt niet nadrukkelijk verkondigden.




Verhandelingen, uitgegeven door Teyler's tweede Genootschap. XXIVste Stuk, bevattende een antwoord op de vraag betreffende Liebig's theorie der plantenvoeding, door J. Moleschott. Te Haarlem, bij de Erven F. Bohn. 1845. In 4to. VIII en 122 bl. f 1-80.

Met genoegen vervullen wij den ons opgedragen taak, om deze verhandeling aan te kondigen. Na het gunstig oordeel der Directeuren en Leden van teyler's Genootschap en de daarop gevolgde bekrooning, zal het onnoodig zijn, aan te voeren, dat wij eene degelijke en goed uitgewerkte beantwoording der waarlijk niet gemakkelijke vraag ontvangen; wij kunnen echter niet nalaten, vooral op de scherpte en naauwkeurigheid der gegevene kritiek en op de zoo streng logische behandeling de aandacht te rigten, terwijl het ons verheugde, dat een Nederlander het uitgeloofde eermetaal wegdroeg. De voorgestelde vraag luidde aldus: ‘eene kritische beschouwing der theorie van den Hoogleeraar liebig, aangaande de voeding en den groei der gewassen, vooral met betrekking tot de kultuur van dezelve, en een grondig onderzoek naar hetgeen daarvan, ingevolge waarneming en onderzoek, voor waar en uitgemaakt mag worden aangemerkt en wat

{==182==} {>>pagina-aanduiding<<}
daarentegen nog twijfzlachtig, onzeker of niet proefondervindelijk bewezen is, en door verder onderzoek behoort opgehelderd te worden? De Schrijver heeft in zijn onderzoek al de stellingen van liebig voet voor voet gevolgd en bij elke derzelve het ware en bevestigde, of het valsche en het hypothetische derzelve aangetoond. In de Inloiding schetst de Schrijver vooreerst het tegenwoordig standpunt der natuurkundige en physiologische wetenschappen. Zoowel de physiologie der planten, als die der dieren wordt tegenwoordig, ten gevolge der voortreffelijke werken van berzelius, liebig, mulder enz., (waarbij men echter de verdiensten van de saussure niet over het hoofd mag zien) door de scheikunde beheerscht. Hierdoor is vooral de leer der stofwisseling in een helder daglicht geplaatst; tevens is men echter eenigzins eenzijdig geworden, welke eenzijdigheid niet onvoordeelig is, daar door deze scheikundige rigting ten minste ééne zijde der physiologische wetenschappen naauwkeurig nagegaan wordt. Op gelijke wijs hebben de verdiensten van newton in zijnen tijd zoo veel voor het mechanische deel der natuurwetenschappen gedaan, omdat toen aller bemoeijingen onophoudelijk en alleen gerigt waren op de nasporingen der wetten van de zwaartekracht. De verdiensten van berzelius, liebig en anderen kunnen met die van newton vergeleken worden. Hierna beschouwt de Schrijver de in deze dagen zoo belangrijke vraag over het bestaan eener eigendommelijke levenskracht. Het deed Ref. voor zich zelven genoegen, dat de Schrijver hierin met hem eenstemmig denkt, en het komt Ref. voor, dat de redeneringen van den Heer moleschott, ter verdediging van het bestaan dezer levenskracht, streng logisch zijn. Hij neemt dezelve aan, vooral steunende op de verschillende wijze, waarop in de
bewerktuigde en onbewerktuigde ligchamen de grondstoffen vereenigd zijn en op de beschouwing dier ligchamen, die als het ware het midden tusschen deze beide klassen houden. Hij toont aan, dat de overige zoogenaamde physische en chemische krachten alleen door derzelver uitingen bekend zijn, dat de levenskracht geenszins meer hypothetisch

{==183==} {>>pagina-aanduiding<<}
is dan b.v. de scheikundige verwantschap. Hij neemt slechts ééne levenskracht aan, die zich echter noodzakelijk anders in de verschillende werktuigen voordoet, even als b.v. de warmte anders op kwikzilver, anders op ijzer, anders op chlorium enz. werkt. Dezelfde kracht toch kan zich op verschillende wijze uiten, omdat deze uiting van de stof afhankelijk is, gelijk wederkeerig de stof van de kracht afhankelijk is. De levenskracht is niet nevens de schei- en natuurkundige krachten in het organisme werkzaam, daar dan de eenheid van kracht verloren gaat; zij staat alleen of liever zij bevat de overige natuurkundige krachten in zich; nergens in het organisme komen natuurkundige en scheikundige krachten zuiver voor. Vervolgens wijst de Schrijver aan, dat het niet genoeg, ja zelfs onwetenschappelijk is, te berusten bij het verklaren der verschijnselen door de levenskracht, even min als het voldoende is, dat men bij een scheikundig verschijnsel zegt, dat dit door verwantschap, katalyse en dergelijke wordt voortgebragt. De wetten der levenskracht moeten, even als die der overige natuur- en scheikundige krachten, nagespoord worden; het opsporen dier wetten is echter voor de levenskracht met grootere moeijelijkheden verzeld.
Na deze inleiding, welker lezing wij elken beoefenaar der natuur-, schei- en geneeskundige wetenschappen ten sterkste aanraden, al mogten de overige behandelde vraagstukken hem minder belang inboezemen, gaat de Schrijver over tot het onderwerp, en begint, even als liebig, met de leer der assimilatie van de koolstof in de planten. In dit en in de overige hoofdstukken heeft de Schrijver eerst de stellingen van liebig ontwikkeld en deze vervolgens kritisch nagegaan, terwijl in een aanhangsel, achter ieder hoofdstuk, datgene bijgevoegd is, hetgeen liebig in den 5den druk van zijn werk veranderd heeft, welke druk het licht nog niet had gezien, toen de Schrijver zijne verhandeling inzond.
Wat de assimilatie der koolstof aangaat, liebig stelt, dat vooreerst de planten van de humus, zoo als deze in den bodem bevat is, geene koolstof kunnen ontleenen; de Heer

{==184==} {>>pagina-aanduiding<<}
moleschott heeft scherpzinnig al de bewijzen, door liebig voor deze stelling aangevoerd, wederlegd, en getoond, dat de meeste eenvoudig bewijzen, dat de planten ook koolstof ontvangen uit den dampkring, eene daadzaak, die thans niemand loochenen zal, doch dat geenszins bewezen wordt, dat de stoffen in de humus bevat, als zoodanig niet tot voeding kunnen dienen; andere berusten op dwaling; zoo is b.v. de humus, welke liebig voor onoplosbaar houdt, dit geenszins; integendeel zijn de in dezelve bevatte zuren, vooral in verbinding met bases, zeer oplosbaar in water, gelijk de schoone ontdekkingen van onzen landgenoot mulder over de zamenstelling der bouwbare aarde geleerd hebben. Voorts heeft liebig ten onregte ongecultiveerd land gelijk gesteld met humus-vrij land, en dus het hooge gewigt der afgevallen bladeren, welker verwijdering zeer nadeelig voor opbrengsten van een stuk land of bosch is, over het hoofd gezien. Ook de proeven van hartig, volgens welke geene stoffen van de humus door de planten opgenomen zouden worden, zijn door andere, die geschikter en doelmatiger genomen werden, wederlegd. Wij kunnen hier natuurlijk niet elk der argumenten van liebig en derzelver wederlegging uitvoerig aangeven, en moeten ons dus met deze aanstipping vergenoegen. Ter verdere staving zijner theorie voert liebig nog aan, dat de hoeveelheid in de lucht bevatte koolzuur meer dan genoeg is, om uit dezelve het gehalte aan kool voor al de planten, benevens voor de steen- en bruinkoolbeddingen, te verklaren. Liebig bewijst hierdoor, volgens den Schrijver, alleen, dat het koolzuur uit den dampkring tot voeding der planten dient, hetgeen niet betwijfeld wordt. Ook heeft liebig de hoeveelheid koolzuur stellig veel te groot genomen. Voorts spreekt liebig over de kleinheid
der wortels, met betrekking tot de bladeren, vooral in vele voorwereldlijke planten. Bij deze wordt echter, volgens den Heer moleschott, de dunheid door de talrijkheid gecompenseerd; zoo liebig's bewijsgrond doorging, zou de ook door hem aangenomene stelling over de opslorping der anorganische zelfstandigheden niet aan-
{==185==} {>>pagina-aanduiding<<}
genomen kunnen worden. Voorts stelt liebig, dat, doordien de planten koolzuur aan den dampkring ontleenen, maar zuurstof (die hij grootendeels van de ontleding van het water, waarover straks nader, afleidt) aan denzelven afstaan, de dieren daarentegen bij de ademhaling zuurstof verbruiken en koolzuur aan de lucht wedergeven, er een bepaald evenwigt in de hoeveelheid koolzuur van den dampkring bestaat. Schoon de Schrijver zeer geneigd is, die stelling aan te nemen, is dezelve echter nog geenszins daadzakelijk bewezen en kunnen tegen dezelve tegenwerpingen gemaakt worden, waarvan vele echter ook geen steek houden. Voorts stelt liebig, om te bewijzen dat de humus als zoodanig geen voedsel voor de plant verschaft, tegen meyen de wet, ‘dat geen ligchaam der planten tot voedsel kan dienen, hetwelk met dezelve in zamenstelling overeenkomt.’ Eerst in de plant zelve worden de bewerktuigde verbindingen geboren, en ditzelfde kan ook met de humus plaats grijpen, die men gevonden heeft in uitzweetingen van zieke boomen. Ook dit pleit tegen het mogelijke eener assimilatie van de humus. Tegen het eerste deel dezer stelling voert de Schrijver de voeding aan bij sommige parasietplanten, waaronder er zijn, die geen koolzuur kunnen ontleden, en voorts de fraaije waarneming van mulder, over de voeding van de Mater aceti, uit welke blijkt, dat azijnzuur als plantenvoedsel dienen kan, en andere waarnemingen, die geleerd hebben, dat oplossingen van suiker, van de in de humus bevatte ligchamen enz.,
door de planten opgenomen kunnen worden. Voorts toont de Schrijver overtuigend, dat liebig bij de uiteenzetting van het tweede deel dezer stelling tot vele ongerijmdheden is vervallen, zoo als b.v. dat hij de schors als eene geëxcerneerde stof beschouwt. Latere waarnemingen van hermann schijnen te leeren, dat de humusstoffen in de extractiestof van gezonde plantendeelen gevonden worden. Deze moet echter aantoonen, dat de humusstoffen hier educt en geen product zijn. Volgens liebig is de humus in zoover eene bron van kool, dat door derzelver ontbinding, in aanraking met de lucht, koolzuur gevormd word. Dit proces komt den Heer molenschott hier aannemelijk voor; hij wederlegt echter uitvoerig liebig's verdere stelling, dat dit zoo gevormde koolzuur alleen in de eerste tijden van het leven der plant nuttig is. Liebig heeft echter in den 5den druk van zijn werk aangenomen,

{==186==} {>>pagina-aanduiding<<}
dat het zoo gevormde koolzuur gedurende het geheele leven der plant nuttig is, zoo dat wij ons verder hier niet mede behoeven bezig te houden. De Schrijver toont voorts aan, dat uit al het reeds aangevoerde blijkt, dat de humus niet alleen door derzelver ontbinding nuttig is, hetgeen ook uit de waarnemingen van sprengel over de nadeelen van eenen te lossen bodem blijkt; hij wederlegt liebig's stelling, dat de bestanddeelen van het zaad alleen tot de vorming der wortels gebruikt worden, en toont ten slotte aan, dat het laatste door liebig gebruikte argument, om te bewijzen dat de humus alleen van nut is door de vorming van koolzuur, het nut namelijk van de kool, die gassen en dus ook koolzuur verdigt, ter vervanging van de humus, zulks geenszins bewijst, daar men onder anderen in sommige koolsoorten humusstoffen heeft gevonden. De gevolgtrekkingen van dit uitvoerige hoofdstuk zijn dus: 1o. de hoofdbron van het koolgehalte der planten is het koolzuur in den dampkring. 2o. Het is hoogst waarschijnlijk, dat door de tegenovergestelde verhouding (Wechselverhaltung) tusschen planten en dieren het bepaalde evenwigt tusschen de bestanddeelen van den dampkring bewaard blijft. 3o. De zoogenaamde humus is eene andere, doch niet zoo rijkelijke bron van koolstof, daar de zuren, in de humus bevat, met water verbonden, in de planten overgaan. 4o. Een deel dezer humusstoffen gaat door de zuurstof des dampkrings in koolzuur over en wordt behoorlijk vastgelegd (fixirt); dan kan het door de plant opgenomen worden. Zoo iets geschiedt echter zelden, daar de lucht meestal geenen genoegzamen vrijen toegang heeft, om de humus in ontbinding te doen overgaan.
In het 2de Hoofdstuk handelt de Schrijver over de waterstof. Liebig neemt aan, dat al de waterstof van ontleed water ontspruit, en dat de dus vrij geworden zuurstof afgescheiden wordt; dat het water ontleed zou worden, blijkt, omdat het als zoodanig niet in de bestanddeelen der planten bevat is en hetzelve gemakkelijker ontleed wordt dan het koolzuur. (Hierbij staat op pag. 47 regel 17, eene drukfout, Sauerstof in plaats van Wasserstof). Om zulks verder te bewijzen, wendt liebig zijne hypothese op de formules van vele ligchamen aan, die hij ontstaan laat uit koolzuur en water door gedeeltelijke ontleding van het eerste en geheele ontleding van het tweede. In sommige tijdperken van het leven der plant heeft echter dit proces geene

{==187==} {>>pagina-aanduiding<<}
plaats. Bij de beoordeeling dezer leer toont de Schrijver aan, hoe onjuist liebig's begrip van assimilatie is. Bij eene juiste opvatting van dit denkbeeld zou het niet ongerijmd zijn, aan te nemen, dat het water onontleed geassimileerd werd. Het is in alle geval ongerijmd, aan te nemen, dat al het water, hetwelk als voermiddel in de planten aanwezig is, eerst ontleed en dan weder zamengesteld zou worden. De gemakkelijkere ontleedbaarheid van het water bewijst niets, daar toch liebig zelf toegeeft dat een deel van het koolzuur ontleed moet worden. Uit berekeningen, van Prof. delffs afkomstig, blijkt voorts overtuigend, dat het ontstaan der stikstof- en geen stikstof bevattende plantaardige grondstoffen niet verklaard kan worden, zoo men stelt, dat de afgezonderd wordende zuurstof alleen uit ontleed water en niet tevens uit ontleed koolzuur ontspringt. Het zal nu der natuur wel even gemakkelijk zijn, veel als weinig koolzuur te ontleden. Prof. mulder omhelst de meening, dat volstrekt geene ontleding van het water plaats grijpt. Dat het water niet de eenige bron voor waterstof is, blijkt, omdat het ongerijmd is, aan te nemen, dat de in de gedaante van ammonia opgenomen waterstof niet geassimileerd zou worden. Prof. mulder nu meent, dat deze ammonia, die mogelijk gevormd wordt uit de waterstof der humus en de stikstof der lucht, met de hoeveelheid waterstof, die het humuszuur meer bevat, dan tot vorming van water vereischt wordt, genoegzaam is, om de ontleding van het water ontbeerlijk te maken. De Schrijver gelooft echter niet, dat men aldus genoeg waterstof verkrijgt, om de overmaat van deze grondstof, in de protein-verbindingen en vooral in de vaste en vlugge oliën bevat, te verklaren. Hij meent dus het midden tusschen deze beide meeningen te moeten houden, en te moeten stellen, dat de waterstof, die als werkelijk bestanddeel der plantaardige stoffen in
de planten bevat is, deels ontspringt uit de ontleding van water, deels van de ammonia en de humusstoffen, die de plant opneemt. Het water, dat als voermiddel voor andere plantaardige stoffen in de plant bevat is, wordt als zoodanig opgenomen. Het is moeijelijk te bepalen, hoe veel waterstof de plant van elk dezer bronnen ontleent. In dit hoofdstuk wijst de Schrijver, volgens poggendorf, nog op het misbruik, dat men van formules maken kan ‘indem man durch solch ein willkührliches Austreten oder Aufnehmen von Sauerstoff, Kohlensäure

{==188==} {>>pagina-aanduiding<<}
Wasser, ganz nach Willkühr Alles und Jedes kann entstehen lassen.’ Dit is waarlijk in onze dagen geene onnoodige waarschuwing.

(Het vervolg en slot hierna.)




Het opklimmende deel der Wijsbegeerte volgens K.C.F. Krause, voor Nederlanders bewerkt door Dr. D. Burger jr., Te Rotterdam, bij H.W. van Harderwijk. 1845. In gr. 8vo. 123 bl. f 1-25.

Men heeft sedert lang geklaagd, dat de beoefening der Wijsbegeerte in Nederland bijna geheel werd verzuimd, en dat men hier, in plaats van een' gelijken tred met Duitschland, ja zelfs met Frankrijk te houden, even als in Engeland geheel terug bleef. Hier en daar waren echter roemrijke uitzonderingen, eerbiedwaardige overblijfsels van de Kantiaansche School, die in ons Vaderland op het einde der vorige, en het begin der tegenwoordige eeuw, onder paulus van hemert en deijman, bloeide. Mannen, als f.l. schröder en kinker, die met hunnen tijd voortgingen, zijn ons in de laatste tijden ontvallen, en wij doen hulde aan hunnen ijver en diepzinnige onderzoekingen, aan hunnen scherpzinnigen en tevens nuchteren en bedaarden geest. Ook mogt er zich, hoewel schaars, soms een dilettant en autodidact opdoen, zijn voorbeeld vond geene navolgers, en zijne pogingen werden te weing opgemerkt om veel belangstelling in te boezemen. De drang der omstandigheden was krachtiger dan de belanglooze zucht voor de waarheid en wetenschap. De lotgevallen der Duitsche wijsbegeerte sedert kant, tijdens de heerschappij der stelsels van pichte, schelling en hegel, boezemden hier weinig belangstelling in, even min als de schriften van jacobi, fries en herbert veel lezers vonden. Doch toen de invloed der nieuwe Hegeliaansche School door de beruchte werken van strauss, het Leben Jesu en zijne Glaubenslehre, hier te lande bekend raakte, en zich hierdoor een wijsgeerig stelsel in een naauw verband met de Christelijke theologie vertoonde, zagen eindelijk eenige onzer Godgeleerden in, dat het noodig was om het Christendom, dat zij door de wijsbegeerte zagen
aangevallen, door eene wijsgeerige Apologie

{==189==} {>>pagina-aanduiding<<}
te verdedigen. Intusschen was het op onze Hooge scholen met het onderwijs in de Philosophie slecht gesteld. De lessen in de logica en metaphysica werden op eene onvolledige wijs gegeven, en de collegiën daarover van slechts weinige Studenten bezocht. Hierbij kwam nog, dat sedert een' geruimen tijd de leerstoelen in deze vakken vacant bleven, zoodat er zich van verschillende zijden stemmen ten voordeele der wijsgeerige studie verhieven. Er verscheen in dit jaar een bij stukjes uitkomend geschrift, de Wijsgeer der negentiende eeuw getiteld, dat, meer geestig dan diepzinnig, de gebreken van ons Hooger onderwijs in de wijsgeerige wetenschappen behandelt, en op de spoedige hervorming hiervan aandringt. In het 3de stukje spreekt de Schrijver over de verdiensten van onzen onsterfelijken landgenoot f. hemsterhuis, die, doorvoed met het merg der Socratische en Platonische philosophie, de lessen der Grieksche wijzen met de zuiverheid van een' fijnen Attischen vorm wist terug te geven. Hij wordt hier voorgesteld als de voornaamste tegenstander en overwinnaar der zoogenaamde Fransche materialistische philosophie der 18de eeuw en als de aankondiger der 19de eeuw, van krause en ahrens. Wij waren verwonderd over eene zoodanige uitspraak; wij stellen den Nederlandschen plato hooger, en als een geheel oorspronkelijk en uiterst zeldzaam verschijnsel eener verwonderlijke vereeniging van de moderne wetenschap met de classieke vormen der oudheid tot een voortreffelijk geheel, dat even als een Grieksch standbeeld voortdurend de bewondering der kenners opwekt.
Wij zien in hemsterhuis meer dan een' aankondiger van krause en ahrens, die wij, niettegenstaande hunne verdiensten, zoo volmondig niet als de wijsgeeren der 19de eeuw kunnen erkennen. Niemand zal aan kant willen betwisten, dat hij de vader der nieuwe Duitsche wijsbegeerte was, en dat fichte, schelling en hegel, die uit hem voortgesproten zijn, de 19de eeuw tot nog toe met hunnen roem vervuld hebben; men erkent zelfs, dat de schriften van krause in Duitschland niet dien opgang gemaakt hebben, dien zij verdienden; misschien was het wel, omdat zij die oorspronkelijkheid misten, welke men aan de stelsels der vorige wijsgeeren niet ontzeggen kan. Thans, na eenige jaren, worden zij meer algemeen bekend, voornamelijk in België, Frankrijk en Nederland, waaraan het Cours de phi-
{==190==} {>>pagina-aanduiding<<}
losophie van den Brusselschen Hoogleeraar ahrens veel heeft toegebragt, van hetwelk reeds eene Engelsche en Spaansche vertaling bestaat, terwijl er eene Nederlandsche van zijn Cours psychologique door Prof. nieuwenhuis is aangekondigd.
Wij verheugen ons echter dat krause en ahrens in ons vaderland bij jeugdige geleerden meer ingang gevonden hebben, dan wel het geval was met de groote Duitsche wijsgeeren en met cousin en zijne leerlingen, waaronder zich zoovele bekwame mannen als, jules simon, saisset, riaux en anderen, bevinden. Wij doen hulde aan iedere poging, om de studie der wijsbegeerte in Nederland uit haren doodslaap op te wekken, en zullen hiertoe, zoo veel in ons vermogen is, trachten mede te werken. Wij zagen dus met genoegen dat de Heer Dr. d. burger, jr., dien wij reeds als een' beminnaar der wijsgeerige wetenschappen kenden, een begin heeft gemaakt om onze landgenooten met het stelsel van k.c.f. krause bekend te maken, en hiertoe een Stukje heeft uitgegeven, waarin het opklimmende deel dezer wijsbegeerte door hem voor Nederlanders bewerkt is. Ref. zal vooreerst trachten, een beknopt overzigt van dat gedeelte te geven, den gang der methode van onderzoek en ontwikkeling volgen en hier en daar zijne aanen opmerkingen tusschen invlechten; terwijl hij zijn bijzonder oordeel voor het vervolg zal besparen; hij hoopt hierin met die vereischte onpartijdigheid te werk te gaan, die een zuiver wetenschappelijk onderzoek vordert, hetwelk vreemd moet blijven aan eene vooringenomenheid met bijzondere personen en stelsels, iets dat, meestal ten koste der waarheid, maar al te veel plaats heeft en dikwijls zijn' oorsprong heeft in een gebrek aan genoegzame kennis van het geheele gebied van de geschiedenis der wijsbegeerte, dat niet dan eenzijdigheid en vooroordeel ten gevolge kan hebben.
Volgens het Voorberigt van den Schrijver zoude, naar het oordeel van sommigen, onze landaard weinig geschiktheid voor wijsgeerig onderzoek bezitten, hetgeen wij met zijn Ed. betwijfelen, daar wij even als hij overtuigd zijn, dat hetzelve hier en daar meer begint aan te wakkeren, en het noodzakelijk wordt om deze studie, die velen droog en moeijelijk door den afgetrokken vorm der hedendaagsche wijsgeeren voorkomt, door eene meer eenvoudige en van kunsttermen ontdane voorstelling begrijpelijker te maken en haar daardoor meer ingang te verschaffen.

{==191==} {>>pagina-aanduiding<<}

Onder de wijsgeerige stelsels van den laatsten tijd onderscheidt zich echter, volgens het gevoelen van den Schrijver, dat van krause door eene eenvoudige duidelijkheid van voordragt, daar het slechts die kennis veronderstelt, die van ieder beschaafd mensch met regt gevorderd kan worden. Zijn uitgangspunt is genomen van dat des gewonen bewustzijns, zijn spraakgebruik vermijdt alle willekeurig bezigen van vreemde woorden, zijne wijze van redeneren is geleidelijk en voert den lezer trapsgewijs tot de hoogte, van waar hij het geheele stelsel kan overzien. Dit zijn alle zeer voortreffelijke eigenschappen, die zeer geschikt zijn om dit stelsel à la portée van een grooter publiek te brengen, dan dat van de meeste wijsgeerige schriften is. Somtijds kunnen echter wel eens duidelijkheid en geleidelijkheid in oppervlakkige populariteit ontaarden, en hierdoor komt de kennis der wetenschap geene schrede voorwaarts.
De Inleiding begint, § 1, met het doel van het onderzoek zoo duidelijk mogelijk voor te stellen; ‘dat doel is wetenschap, en deze is eene voorstelling, die vergezeld is van het bewustzijn harer waarheid. Maar nu doet zich de vraag op, wat waarheid is. Hierover is veel geredetwist, hoewel de zaak vrij eenvoudig is. De wetenschappelijke waarheid is, dat hare voorstellingen met de zaken overeenkomen.’ Maar, vragen wij op onze beurt, wat verstaat men door voorstelling? is dit eene bepaling of definitie der zaak, zoo als in de wiskunde, waar men de voorwerpen, welker eigenschappen men onderzoekt, zelf construeert; hier alleen kan men zeggen, dat de voorstelling met de zaak volkomen overeenkomt, (adequaat is). Maar in de zinnelijke ervaring en in het wijsgeerig onderzoek is het, dunkt ons, eenigzins anders gelegen, hier kunnen de voorstellingen, als gaande over zaken buiten ons, die onafhankelijk van onze constructie bestaan, en die wij door onderzoek moeten trachten te kennen, niet volkomen met de zaken zelve overeenkomen. Onze kennis vooral van onzinnelijke zaken blijft immers altijd zeer betrekkelijk en subjeetief. Het begrip van eene zaak kan alle eigenschappen daarvan niet bevatten, en vooral nimmer de zaak zelve worden. Voor een oneindig wezen alleen is de absolute waarheid, of de identiteit van de kennis met de gekende zaak, mogelijk, doch voor den mensch zal zij wel altijd eindig, betrekkelijk en voor uitbreiding vatbaar blijven. Het begrip, dit zal wel de wetenschappe-
{==192==} {>>pagina-aanduiding<<}
lijke voorstelling zijn, moet zoo veel mogelijk met de voorwerpen van haar onderzoek overeenkomen, doch nimmer zal de wetenschap, in het rijk der natuur zoo min als in dat van den geest, tot in het wezen der dingen doordringen. Het doel van haar streven is, voortdurend tot de waarheid te naderen, zonder die ooit in hare absolute volkomenheid te kunnen deelachtig worden.
Vervolgens worden, in § 2 en 3, ‘de vereischten der wetenschap met volle regt in hare eenheid en stelselmatigheid gezocht, zoodat zij een geheel uitmaakt, waarvan de gedeelten in eenen organischen zamenhang bestaan, tevens dat zij zich onderling ondersteunen en uit elkander voortvloeijen. Zij moet dus alle met de zaken (zoo veel mogelijk) overeenkomende voorstellingen of liever denkbeelden (liever nog begrippen) in onze kennis tot een geheel vormen.’ In deze stellingen, die wij overigens volkomen beamen, komt eene onjuiste bepaling aangaande voorstellingen, denkbeelden en begrippen voor. Onze ruimte laat niet toe, dit behoorlijk uit elkander te zetten. Het volgende zij genoeg om onze opvatting te doen kennen: voorstellingen noemen wij afbeeldingen in ons der zigtbare zaken buiten ons, waarvan wij door onze zintuigen indrukken verkrijgen; denkbeelden, ontstaan door de werking des verstands op deze voorstellingen; begrippen verkrijgen wij door over deze denkbeelden en over den aard der onzinnelijke zaken, volgens de grondwaarheden onzer rede, na te denken. Voorstellingen en denkbeelden behooren tot het gebied der zinnelijkheid en van het gezond verstand; de wetenschap heeft alleen met begrippen te doen, zij tracht ook altijd voorstellingen en denkbeelden hiertoe te verheffen. De wetenschap stelt zich dus de zaken niet voor, maar denkt dezelve. ‘De wetenschap, § 4, één zijnde, moet één beginsel hebben, waarop zij rust, en waaruit alles afgeleid kan worden,’ dit is zeker, maar dat ‘even als er één beginsel, als grond der wetenschap, in haar moet bestaan, er ook één grondwezen buiten dezelve moet aanwezig zijn,’ is nog zoo zeker niet, volgens ons gevoelen. Wij kunnen ons eene wetenschap denken, die op eene grondkennis, dat is op eene hoofdwaarheid of beginsel rust, zonder dat hiermede eenigzins het wezentlijk bestaan van een grondwezen in verband staat.
‘Het beginsel der kennis wordt in § 5 als grond der bijzondere kennis voorgedragen. Alle kennis moet uit hetzelve

{==193==} {>>pagina-aanduiding<<}
worden afgeleid, en daarom kan het zelf onmogelijk ergens anders uit afgeleid worden. De wetenschap moet hare zekerheid niet van elders, maar uit zich zelve hebben.’ Dit is volkomen overeenkomstig met het begrip, dat wij ons ook van de wetenschap vormen. Minder duidelijk en gegrond kwam ons het volgende voor: ‘Vooreerst dat het beginsel der wetenschap geen begrip, geen oordeel en geene gevolgtrekking kan zijn.’ Dat het geen oordeel en geene gevolgtrekking kan zijn, behoefde wel geen betoog. Maar dat het ook geen begrip zoude wezen, wat is het dan? Moeten wij echter ‘begrip bloot in den zin van een klaar en duidelijk denkbeeld nemen, dan is de zaak geheel anders.’ Dit begrijpen wij in het geheel niet. Voor ons bestaat de wetenschap alléén uit begrippen, rustende op één beginsel of één hoofdbegrip; klare en duidelijke denkbeelden zijn hier synoniem voor begrippen genomen, dus is een klaar en duidelijk denkbeeld een begrip, het beginsel der wetenschap is dus geen begrip en het is toch een begrip. Wij gelooven, dat deze tegenstrijdigheid uit eene min juiste kennis of verwarring van denkbeeld en begrip voortspruit, die wij reeds hebben aangetoond.
In § 6 wordt over de grondkennis gesproken, ‘het gewone bewustzijn, het zoogenaamde gezond verstand, weet er niets van, vraagt er niet naar, zelfs onder de wijsgeeren is hierover verschil; sommigen, zoo als plato, schelling en kraus,’ hierbij zoude men nog vele anderen, zoo als descartes, spinoza, leibitz enz. kunnen voegen, ‘beweren die grondkennis te bezitten, anderen meenen te kunnen volhouden, dat een wijsgeer moet bekennen niets te weten, veel te gelooven en alles te onderzoeken.’ Een onwetenschappelijk slag van philosophen, die met hun onderzoek zonder eenig grondbegrip niet ver zullen komen.
Hetgeen verder in § 7 voorkomt over de grondkennis, waaruit de wetenschap moet ontwikkeld worden, en dat men dus genoodzaakt is met het opklimmend deel van dezelve te beginnen, namelijk met de kennis van ons ik of ons zelven aan te vangen, ten einde hieruit ons tot de grondkennis, die in ons ligt, te verheffen, is duidelijk uiteengezet. ‘Vele wijsgeeren, zoo als plato, leibnitz en kant, hebben zich met ijver op dit opklimmende deel der wetenschap toegelegd,’ zulks hebben ook fichte zoowel als descartes gedaan, terwijl het ons verwondert hier over den eerste een

{==194==} {>>pagina-aanduiding<<}
tegengesteld oordeel te ontmoeten. Ging er iemand van het ik uit, dan was het fichte, zoodanig, dat hij het niet alleen als het uitgangspunt, maar als het hoofdbeginsel der wetenschap aanzag. Descartes wees in zijn onsterfelijk Discours sur la méthode, reeds bij den aanvang der nieuwe wijsbegeerte, den psychologischen weg als den eenig zekeren in het veld der bespiegeling aan. Met schelling en hegel is het een ander geval, hunne methode is geheel speculatief, en zij verheffen zich dadelijk tot het absolute, om hieruit bij afklimming alles af te leiden.
In § 8 vinden wij nuttige wenken omtrent het verband der wijsbegeerte, als wetenschap, tot de wetenschappen der ervaring en de geschiedenis. Hoezeer deze laatsten niet regtstreeks tot de wijsbegeerte behooren, oefent de wijsbegeerte ook een geleidend toezigt over dezelve uit. Alle wetenschappen hebben een wijsgeerig gedeelte, en er bestaat immers eene wijsbegeerte der geschiedenis. Het hoofdwerk, waarin krause zijne wijsbegeerte heeft nedergelegd en waarvan wij hier het eerste deel verkrijgen, is getiteld: Vorlesungen über das System der Philosophie. Göttingen, 1828.

(Het vervolg en slot hierna.)





Maurits van Nassau, Prins van Oranje, in zijn leven, waardigheden en verdiensten voorgesteld door Mr. C.M. van der Kemp. Iste Deel. Te Rotterdam, bij van der Meer en Verbruggen. In gr. 8vo. XV en 416 bl. f 3-30.

Over geen' der Prinsen van Oranje is zoo veel getwist en geschreven als over Prins maurits, en toch, van de overigen bezat men uitvoerige en in zeker opzigt volledige levensbeschrijvingen, alleen van hem niet, want hetgeen men hiervoor uitgaf verdient dien naam niet. Dit was eene leemte in onze letterkunde, welke den Heer van der kemp, volgens zijn voorberigt, steeds heeft bevreemd en eindelijk opgewekt, om zelf de hand aan den arbeid te slaan, vermits hij, ‘ten einde iets bij te dragen ter wegneming of vermindering der twisten ten dezen, het dienstig oordeelde eene, zoo veel mogelijk volledige en naauwkeurige, beschrijving van zijn leven in het licht te geven.’ Wij hebben ons over dit besluit verheugd en zijn den Schrijver voor

{==195==} {>>pagina-aanduiding<<}
de uitvoering van hetzelve dankbaar. De omvang van het werk, vier deelen van eene uitgebreidheid als het boven beschrevene, kan nog al zoo iets bevatten, en wekt ten aanzien der volledigheid een allezins gunstig vermoeden. Daarenboven zegt de Schrijver: ‘Ik heb mij daartoe bediend zoo van onze algemeen bekende geschiedschrijvers, oudere en nieuwere, als vooral van de nog ongedrukte Registers, Resolutiën der Staten Generaal en van den Raad van State, en van hetgeen mij verder op 's Rijks archief en elders onder de oogen kwam; in het bijzonder ook van de verhooren van oldenbarneveld. - Ik ben in mijn onderzoek met de meeste zorgvuldigheid te werk gegaan en geloof niet, dat men in de door mij nageziene Registers lichtelijk iets vinden zal, dat ter juistere beoordeeling van maurits' gedrag en bedrijf dienstig is, en door mij zoude zijn over het hoofd gezien en onvermeld gelaten.’ Wij willen dit gaarne gelooven; want de aanteekeningen, die niet minder dan twee derde gedeelten van den eersten band vullen, getuigen van de zorg en vlijt des geleerden mans, om zaam te brengen wat tot het onderwerp behoort; en het lijdt geen' twijfel, of de beoefenaar der vaderlandsche geschiedenis is hem dank schuldig voor zoo veel bouwstof ter betere beoordeeling van Prins maurits en zijne tijdgenooten, als wij hier bij elkander vinden. Doch van der kemp wilde niet alleen bouwstoffen leveren, maar ze ook verwerken. Hij wilde hierdoor ‘iets bijdragen ter wegneming of vermindering der bestaande twisten.’ Inderdaad, een lofwaardig oogmerk. Of evenwel de Schrijver dit oogmerk bereiken zal, is eene vraag, waarop Ref. niet bevestigend zou durven antwoorden, vermits hier ter brandblussching meer geestrijk vocht dan wel zuiver water wordt gebezigd. De Schrijver kenmerkt zich zelven als te zullen zijn
niet de levensbeschrijver, maar de lofredenaar van Prins maurits. ‘Mijne genegenheid (zegt hij) voor de nagedachtenis van Prins maurits wil ik geenszins ontveinzen. Daarom voorzie ik, dat de tegenwoordige wijze van redeneren mij van partijdigheid beschuldigen zal.’ - En later: ‘Ik weet, dat mijne verdediging van de eer van Prins maurits aan de toongevers onder de Hervormde Geestelijkheid van den Synodalen stempel niet welgevallig zal zijn: doch hun oordeel over mijn persoon, mijn doen en mijn schrijven is mij onverschillig.’ Waartoe die bittere uitval, waarvoor hier

{==196==} {>>pagina-aanduiding<<}
geene aanleiding bestond, indien deze onverschilligheid niet geveinsd is? Ref. heeft de eer niet Mr. van der kemp in persoon te kennen; maar hij maakt uit deze laatste zinsnede op, dat de bedoelde heeren ‘toongevers’ hem vroeger diepe wonden moeten hebben geslagen; wonden, die hem bij de minste aanraking nog altijd pijn veroorzaken, en dan den lust doen ontstaan om wederkeerig te kwetsen. Dit is te betreuren; maar wie kaatst moet den bal verwachten, en Mr. van der kemp zal zelf het best weten, van welke zijde de strijd is begonnen; van die der regtsgeleerden, die stout over godgeleerde verschilpunten beslissen; of van die der ‘Hervormde geestelijkheid van den Synodalen stempel,’ gelijk hij de leeraren der gevestigde kerk gelieft te noemen. Gelukkig intusschen, dat hij slechts onverschillig is omtrent het oordeel dezer ‘toongevers,’ tot welke Ref. zich niet kan rekenen. Hij leest in zijne werkkamer met gelijke gemoedskalmte de werken van bilderdijk en van prinsterer, als hij gebruik maakt van den arbeid van bor, van reyd en de groot; en uytenbogaert, triglant, dermout, van der kemp enz. enz. zijn voor hem gezamentlijk dooden, door wie hij gaarne het voor en tegen hoort voordragen, ten einde voor zich zelven der waarheid nader te komen. Dien ten gevolge is hij het dan ook dikwerf met geen van allen ten volle eens, doch neemt van allen dankbaar over hetgeen hem het beste toeschijnt. Hij mag er nog iets bijvoegen. Hij was namelijk met den heldhaftigen maurits, eer hem des Schrijvers ‘verdediging van 's Vorsten eer’ in handen kwam, reeds meer ingenomen dan anderen; hij zette zich dien ten gevolge met gunstige verwachting tot de lezing, en zet zich nu even zoo sine ira et studio tot deze aankondiging; ofschoon 't hem
leed doet, dat deze over het geheel minder gunstig zal moeten uitvallen dan hij gewenscht had.
De achter de voorrede geplaatste Inhoud maakt het overzigt over de, in de boekdeelen vervatte, zaken den lezer gemakkelijk. Wij zien er uit, dat het eerste deel loopt over de 27 eerste levensjaren van Prins maurits, welke in vier afdeelingen zijn gesplitst. 1. Maurits' geboorte en opvoeding; bl. 1-5 en 145-152. 2. Maurits aan het hoofd van den Raad van State; bl. 6-12 en 152-167. 3. Maurits onder het bestuur van leycester; bl. 13-66 en 167

{==197==} {>>pagina-aanduiding<<}
-260. 4. Maurits' waardigheden en bedrijven gedurende 1588-1594, bl. 67-144 en 260-416.
De beide eerste afdeelingen zijn wat schraal uitgevallen, en Ref. had gaarne iets meer vernomen omtrent 's Prinsen eerste achttien levensjaren; want bij inderdaad groote mannen hebben deze iets karakteristieks, en in den knaap aanschouwt men reeds de vorming der vruchten, welke later tot rijpheid komen. Doch de Heer van der kemp wilde slechts ‘eene verdediging van 's Vorsten eer’ schrijven, en van uit dat standpunt waren hier slechts jongens- en studentenstreken te verontschuldigen. De Schrijver vermeldt intusschen iets, hetgeen verdediging zou kunnen behoeven, maar laat die verdediging rusten. De jonge Graaf maurits was gedurende twee jaren student te Leyden. De Schrijver veronderstelt, dat de Professoren wel hun best zullen hebben gedaan om den jongen Vorst tot een goed regent te vormen; doch vermeldt tevens, dat die jonge Vorst gedurende die twee jaren, boven de f 12,000, die hem jaarlijks waren toegelegd, nog voor f 8,000 schulden maakte, zoodat de Heeren Staten zijnen hofmeester vermaanden tot meerdere zuinigheid ‘omdat de eere en reputatie van Z. Gen. daaraan gelegen waren.’ Ref. meende vroeger, dat de Staten, ten aanzien van den jongen Vorst, om den wil van zijnen edelen vader, na diens treurig einde dadelijk wel wat verder hadden mogen gaan, dan zij deden. Ook de Heer van der kemp is van gevoelen, dat maurits regtens mogt verwachten, dat men hem de Grafelijkheid zou opdragen, en zegt, dat oldenbarneveld hiervoor sterk ijverde. Evenwel, het vond bij de meesten geen' ingang, ‘zoo omdat men nog geen vertrouwen stelde op den jongen onvermogenden maurits, als omdat men hoop voedde op de ondersteuning van Frankrijk, in wiens armen men zich werpen wilde.’ Men benoemde dus eenen Raad van State, die
maurits aan het hoofd zou hebben, en zocht elders hulp. Nu leverde maurits den 24 September 1584 ‘een allermerkwaardigst vertoog in, waarin hij wees op de verdiensten zijns vaders, en op de handelingen met denzelven in 1580 en 1583 over de opdracht der Graaflijkheid aangegaan, op zijn eigen voornemen om de voetstappen zijns vaders te volgen, en op der Staten verplichting om, in hunne voorgenomene handeling met Frankrijk, op zijne belangen te letten.’ (Zie bl. 156-159, uit bor, B. XIX). Wij misprijzen dit in den jongen

{==198==} {>>pagina-aanduiding<<}
Vorst in 't geheel niet. Een jeugdig en eergierig gemoed kan niet onverschillig zijn, waar het eene Grafelijke kroon meer of minder geldt; en Graaf maurits handhaafde slechts zijne regten, zonder de bescheidenheid uit het oog te verliezen. Hij belijdt, dat hij nog te jong is om voor Holland en Zeeland alles te zijn, wat hij moest; maar hij wil zijns edelen vaders voetspoor drukken, en vraagt alleen, dat men de kroon voor hem zal bewaren, tot dat hij ze zich waardig zou hebben betoond. Dit is zoo als het eenen 17jarigen vorstelijken telg betaamt. De dankbare liefde voor het huis van Nassau was daarenboven sterk. En toch voldeden die ernstige staatsmannen niet aan zijn verlangen. Van waar dit verschijnsel? Van der kemp berigt ons (bl. 149, vg. 160 en 161), dat zij zich en zelfde tijde ook onledig hielden met het nazien der rekeningen enz. van den Student maurits. Stonden dan op deze welligt posten, waarop aanmerkingen konden vallen! - Wij weten het niet; maar men zou het er uit kunnen afleiden met evenveel regt, als van der kemp in een ander opzigt ten gunste van maurits uit dit ‘vertoog’ afleidt, dat er, naar Ref. meening, niet uit afgeleid mag worden, en waarop wij straks nader zullen terugkomen. Wij hadden hier liever gezien eenig bewijs, dat de genoemde f 4,000, jaarlijks meer uitgegeven, waren besteed op eene den oudsten zoon van willem I waardige wijze. Dit zou in eene ‘verdediging van maurits eer’ niet ongepast zijn geweest; te minder, omdat de hier later wegens ongodsdienstigheid gebrandmerkt wordende oldenbarneveld destijds maurits' meest ijverige protector was en het nog jaren daarna bleef. Ware aan diens
karakter meer regt gedaan, dan zou maurits hier, naar Ref. meening, zeer goed te verdedigen zijn geweest. Van der kemp zelf erkent trouwens, bl. 286. ‘Zedeloos van gedrag en wandel was hij (oldenbarneveld) zeker niet,’ en volgens bl. 104 was hij ‘een man, wiens groote bekwaamheid buiten tegenspraak, wiens goede trouw en vaderlandsliefde huiten verdenking was.’ Moge hij dus al wat liberaal zijn geweest voor den tijd, waarin hij leefde, en dien ten gevolge bij den krachtvollen jongen Vorst veel hebben voorbijgezien, waarop anderen met afkeuring hechteden; juist dit, dat zulk een man toch de partij van dien jongeling trok en bleef trekken, strekt reeds tot verdediging van diens gedrag, tegen het vermoeden van losbandigheid enz. Hoe zwarter daarentegen

{==199==} {>>pagina-aanduiding<<}
oldenbarneveld gemaakt wordt, des te duisterder zal ook de lichtkrans worden, waarmede onze Schrijver den jeugdigen maurits wil omgeven. Want hierop heeft de Heer van der kemp het gezet. Bl. 9 en 10 lezen wij reeds, ten aanzien van het ‘vertoog van 24 Sept. 1584.’ ‘Op eene deftige en waardige wijze doet maurits er zich als eenen godsdienstigen vaderlander in kennen, al is het ook dat wij het opstel voor geen stuk van zijne eigene hand houden.’ Dit is nu voor Ref. toch waarlijk wat al te vrijgevig zijn. Ter beoordeeling van des Vorstens Latijnsche taalkennis vordert de Heer van der kemp zelf ook nog al iets meer, dan hij hier noodig acht. Want bl. 150, aant. 15, lezen wij: ‘Te recht roemt collot d'escury, Holl. Roem, D. VI, bl. 49, het goed latijn, zoo van dezen brief (van maurits) als van dien van willem I, boven aangehaald; doch wij zouden aarzelen, om op dien grond alleen tot de kunde dier beide Vorsten in het schrijven der Latijnsche taal te besluiten. Hiertoe mogen wij meerdere proeven verlangen of althans de genoegzame zekerheid wenschen te hebben dat die brieven, zoo als zij daar liggen, uit het hoofd en de pen der Vorstelijke schrijvers zelve gevloeid zijn.’ Zou Mr. van der kemp het ‘eenen hervormden geestelijke van den Synodalen stempel’ ten kwade kunnen duiden, dat hij ook meer vroeg dan eene bloote naamteekening op het een of ander stuk, om iemand voor ‘een godsdienstig vaderlander’ te verklaren? - Ref. ten minste verlangt, alvorens hij den 17jarigen, schulden makenden maurits dien eertitel kan toekennen ‘meerdere proeven.’ Het
besluit (bl. 95) afgeleid uit 's Vorsten uitspraak in de zaak van Ds. sibrands, te Medenblik, vijf jaren later, gaat trouwens even mank. Wie uit die uitspraak kan opmaken, ‘dat maurits zich hier voordeed als eenen voorzichtigen voedsterheer en voorstander der Gereformeerde Kerk des lands,’ mag waarlijk niet aan anderen, zelfs niet aan de beschermheeren der geestelijken van den Synodalen stempel, dien eernaam ontzeggen. Of was niet Ds. sibrands, ofschoon zijne eeuw vooruit, één van dezen? - De Heer van der kemp zegt: ‘Duidelijk genoeg toonde hij (maurits) het recht der kerk ten dezen tegen sibrands te erkennen, maar tevens te begrijpen, dat in die zaak en in die omstandigheden het belang der Kerk zelve vorderde, dat recht niet al te sterk te trekken, maar het vredes wille te laten glippen, mits maar

{==200==} {>>pagina-aanduiding<<}
voor het vervolg gezorgd werd.’ Wij vinden hier, door een' der klagers over de beginselloosheid van onze eeuw, een algemeen beginsel uitgedrukt, hetwelk voor meer ‘zaken en omstandigheden’ van toepassing is, en nemen er hier aanteekening van, vermits het, bij andere voorkomende vragen en omstandigheden kan worden gebezigd als een toets, aan welke wij ook des Schrijvers volgende uitspraken zullen mogen onderwerpen.
Des Schrijvers voorstelling van het gedrag van ‘maurits onder het bestuur van leycester’ is al mede niet zeer geschikt om ons ten aanzien van den jongen Vorst gunstig te stemmen. Hij treedt op het tooneel der gebeurtenissen als Markies van Bergen op Zoom en Stadhouder van Holland en Zeeland; maar vertoont zich waarlijk niet op eene wijze, welke den eertitel van ‘onvolprezen held,’ hem op bl. 89 gegeven, ten minste destijds reeds kan wettigen. De jeugdige maurits is, zoo als hij hier bij herhaling wordt afgeschetst, veeleer een zwakkeling zonder zelfstandigheid, die bij wijlen tot laaghartigheid vervalt, en, verblind door den glans, waarmede men zijne ijdelheid omgeeft, zich door anderen laat besturen en gebruiken ter bevordering van hunne bijzondere bedoelingen, ja verleiden zelfs tot daden, voor welke een edelaardig en hooghartig gemoed terugdeinst; daden, welke door de redenen, door Mr. van der kemp opgegeven, zich niet laten vergoêlijken.
Het gedrag der Staten tegen den Engelschen Landvoogd wordt, bl. 25, gegispt. Evenwel ‘blijkt het nog niet, dat maurits in dit alles, hoezeer ten zijnen voordeele, zoo het scheen, aangelegd, (in 1586) nog eenig persoonlijk deel heeft genomen. Hij gedroeg zich als een stil, getrouw onderdaan van leycester, zoodat men zelfs van geene staatkundige handelingen, door hem in 1586 verricht, melding vindt.’ Met het begin van het volgende jaar kwam hierin verandering. Der Staten maatregelen waren ‘eene rechtstreeksche inbreuk op het wettig gezag van den Raad van State. Maurits zien wij daartoe ijverig medewerken: maar hij mag verschooning vinden in den vermeenden nood des lands, en in zijne jonge jaren, waardoor hij de sluwe streken der staatkunde nog niet geheel doorzien kon, en in de verblinding, waarin hij door de Staten gebracht werd’ (hetgeen te bewijzen blijft) ‘alsof anderszins zijne rechten op het spel stonden, en in zijne natuurlijke afhan-
{==201==} {>>pagina-aanduiding<<}
kelijkheid van en verplichtingen aan de Staten, waardoor hij gedwongen werd hun ten wille te zijn.’ Bl. 31. Ten aanzien van zijne pogingen ter daarstelling van eene garnizoensverandering te Medenblik lezen wij bl. 35, 6: ‘Maurits was in dit alles verre buiten de palen zijner macht getreden en had aan het wettig gezag van leycester te kort gedaan: doch algemeen wordt toegestemd, dat geen persoonlijke haat tegen leycester bij hem huisvestte, maar dat het oldenbarneveld was, die hem, nog een jongeling, daartoe aanzette, hem verblindde en zich van hem bediende om leycester te weeren en van zijn gezag te berooven.’ Leycester keerde terug, maar ‘op allerlei wijze werd hem de voet dwars gezet en maurits gebruikt om hem
tegen te werken. Deze was hem echter niet persoonlijk vijandig. Al dadelijk na leycester's terugkomst was hij tot de orde en binnen de palen zijner commissie van leycester ontvangen teruggekeerd. Ook scheen deze zich van maurits goede gezindheid verzekerd te houden,’ bl. 45. Dat dit evenwel ook slechts zoo scheen, blijkt daaruit, dat leycester intusschen het plan vormde om maurits, oldenbarneveld en nog enkele anderen heimelijk op te ligten en naar Engeland te vervoeren; waarbij van der kemp aanmerkt, dat dit wel niet bewezen is, maar ‘toch gants niet onmogelijk, daar oldenbarneveld de ziel, maurits het voornaamste werktuig was van al den tegenstand, dien leycester ondervond, en die door hunne verwijdering alle kracht verliezen zou,’ bl. 49. De aanslag van eenige inwoners van Leyden, om aldaar het gezag van leycester te herstellen, werd door de Staten beschouwd als eene misdaad van gekwetste Majesteit. Eenigen der hoofdbeleiders werden er, ten overstaan van maurits als Stadhouder, met den zwaarde gestraft, en daarna gaf hij, bij advies der Staten, brieven van vergiffenis uit. Evenwel het beleid der justitie was aan leycester opgedragen, en maurits had dus, als onder dezen staande, geen regt om pardon te schenken voor zoo erge misdaad. ‘Maurits medewerking ten dezen (zegt van der kemp) kunnen wij geenszins goedkeuren; maar er zijn toch gegronde redenen om te denken, dat hij meer werktuig dan hoofddader is geweest. Ook kon men waarlijk van den jongen Vorst, die door
oldenbarneveld en de Staten zoo gevleid en in de hoogte getild werd, zonder hunne listige

{==202==} {>>pagina-aanduiding<<}
eindoogmerken te doorzien, in de toenmalige omstandigheden, waarin hij zich voor leycester moest hoeden, geene andere handelwijze verwachten. Aan leycester toch had hij geene groote verplichting: wel daarentegen aan oldenbarneveld en de Staten: wat wonder dus, dat hij als Stadhouder niet langer mogende stilzitten, maar zich daadwerkelijk voor de eene of andere partij moetende verklaren, openlijk de zijde der Staten koos, en door zijn gezag hunne maatregelen tegen leycester begunstigde,’ bl. 56. Tegen den edelen sonoy handelde maurits noch ridderlijk, noch ter goede trouw; ja, bl. 60, wordt hem zelfs ‘eene onwaardige list’ ten laste gelegd. Bl. 62 is het evenwel al weder: ‘Maurits echter mag in dit alles eenige verschooning vinden door de ophitsing van den reeds zoo invloedrijken oldenbarneveld, die zelf erkent een voornaam werktuig geweest te zijn van het schrijven van maurits aan den Raad van Engeland,’ en bl. 65: ‘Verblind door de toegenegenheid der Staten, die zich van hem tot hunne eigene oogmerken bedienden, had hij zich tegen sonoy gesteld.’ Ref. wil gaarne toegeven, dat men bij een jong en eerzuchtig Vorst nog al veel kan voorbijzien; maar hij kan niet toestemmen, dat de ongehoorzaamheid en gezagsaanmatiging van een' Stadhouder daardoor is goed te maken, dat hij tegen den boven hem geplaatste geene persoonlijke vijandschap koestert, geene groote verplichting aan hem heeft, door anderen wordt opgehitst enz.

(Het vervolg en slot hierna.)





Sir Robert Peel's Redevoering over de voorgenomene Hervorming in het Engelsche Tarief van Inkomende Regten, gehouden in het Lagerhuis van het Parlement, 27 Jan. 1846, vertaald door S. Vissering. Met eene Lijst der voorgestelde wijzigingen in het Tarief. Te Amsterdam, bij P.N. van Kampen. 1846. In gr. 8vo. 50 bl. f :-50.

De Heeren Mrs. d.a. portielie en s. vissering, Advocaten te Amsterdam, zijn beide reeds bekend als bekwame Schrijvers over Handel en Handelswetgeving; mannen beide, die zich op de hoogte van den tijd weten te plaatsen en er door hunne kunde en smaak de bevoegdheid en de kennis

{==203==} {>>pagina-aanduiding<<}
toe bezitten; zij hebben zich te zamen voorgesteld, mede bij p.n. van kampen, de Geschiedenis der Tariefshervorming in Engeland uit te geven bij inteekening in 3 of 4 afleveringen, binnen den tijd van 4 of 5 maanden; een Prospectus, belangrijk van inhoud, ziet daartoe het licht. De hier aangekondigde vertaalde Redevoering van Sir robert peel, bewerkt door den Heer vissering, moet als eerste afdeeling der gemelde Geschiedenis beschouwd worden. De inteekening op het werk staat tot 15 April dezes jaars open. Wij haasten ons dus en van deze vertaalde Redevoering, én van de voorgenomene Geschiedenis der Tariefshervorming eenige korte melding te maken. - Inderdaad regt los en gemakkelijk is de vertaling, door laatstgenoemde hier geleverd; oordeelkundig en beknopt is ook de weglating of zamentrekking, waar dit geschieden kon. Wij meenen niet te veel te zeggen, wanneer wij het bezit dezer vertaalde Redevoering en het inteekenen op de Geschiedenis van de Tariefshervorming noodzakelijk achten voor ieder koopman en medeburger, die bij de gewigtige motie van peel en hare gevolgen voor geheel het handelsstelsel van Europa eenig belang hebben. De namen der beide Schrijvers, ja het hoogstmerkwaardig en goed bewerkt Prospectus zelf, dat wij boven noemden, waarborgen ons de goede behandeling, waarborgen ons den goeden uitslag van de onderneming. Mogten toch wij Nederlanders, mogt gij vooral, Staatslieden en Vertegenwoordigers van het Nederlandsche volk, geene matte aanschouwers blijven van hetgeen in Engeland zoo grootsch ondernomen wordt; mogten wij allen niet alleen de Dagbladen raadplegen, maar in de aanschaffing dezer doorwrochte Redevoering en de verdere Geschiedenis, die wij hier
aankondigen, een blijvend middel bezigen, om de zaak der Tariefshervorming reeds nu te beoordeelen, mogt die hervorming ook eenmaal ons land geschonken worden!

Brieven aan mijne Dochter over de ligchamelijke opvoeding der kinderen, van de geboorte tot op den huwbaren leeftijd, of gezondheidsleer van den kinderlijken leeftijd, ten gebruike van moeders van alle standen, door Auguste Sovet, Doctor in de Genees-, Heel- en Verloskunde, enz. Bekroond werk. Het (met) wijzigingen en veranderingen,

{==204==} {>>pagina-aanduiding<<}
uit het Fransch vertaald, door J.J. Woltersom, Officier van Gezondheid der 3de Klasse, te Arnhem. Te Arnhem, bij J.G. Stenfert Kroese. 1845. In kl. 8vo. XVI en 231 bl. f 1-70.

Het kan niet anders, of iemand, het zij geneeskundige, het zij hij, zonder geneeskundige te zijn, slechts eenig gezond verstand en levenswijsheid bezit, en die schrijft over de ligchamelijke opvoeding der kinderen, zal voor het minst iets bruikbaars leveren, al ware het maar om de kinderen voor het gevaar van te verdrinken of te verbranden te bewaren. Zoo ontkennen wij dan ook niet, dat in het hier door ons beoordeelde werk wel het een en ander, ja zelfs veel gevonden wordt, hetwelk verdient in aanmerking genomen te worden, en welks behartiging zeer zeker nuttig zal zijn. Maar verre is het er van af, dat het daarom zou beantwoorden aan de verwachting, welke de titel opwekt.
Een boeksken van een' zoo kleinen omvang kan bestemd zijn voor ouders van beperkte kennis en geringen staat; maar dan behooren de daarin voorkomende lessen en waarschuwingen ook van dien aard te zijn, dat derzelver opvolging en inachtneming binnen het bereik ligt van zoodanige lieden. Doch vele van de hier voorkomende voorschriften herinneren ons den eerzamen sanche pança, die zijnen lijfmedicus van de tafel joeg, omdat deze hem zoo veel verbood, dat de brave schildknaap gevaar liep om van honger te sterven; of het gezegde van die boerin: ‘Wat D....l, Heer Doctor, denkt gij dat ik mijne kinderen met oesters groot kan brengen?’ toen deze haar wilde beletten om hare kinderen zuurkool met spek te laten eten. - Maar misschien moet men het: ten gebruike van alle standen niet zoo letterlijk opvatten. Misschien heeft de Schrijver of Vertaler gemeend, dat die moeders op het land of in de achterafhoeken der steden minder behoefte hebben aan eene gezondheidsleer van den kinderlijken leeftijd. En waarlijk, wanneer wij de gezondheid en ligchaamskracht der bevolking van ons vaderland onder de mindere standen, vooral op het land, in aanmerking nemen, dan zouden wij ook wel neiging hebben om aldus te oordeelen. Zoo zou het dan de zoogenaamde fatsoenlijke (wij zijn wat te ouderwetsch, om ons gemakkelijk te gewennen aan het thans meer gebruikelijke fashionable) stand zijn, vooral de schoone sekse, tot welker gebruik het

{==205==} {>>pagina-aanduiding<<}
werkje bestemd zou wezen. Maar, Mijnheer woltersom! (aan u zullen wij ons maar houden; de Belgische sovet mogt ons plomp Hollandsch eens niet verstaan) weet gij niet, dat onze Nederlandsche vrouwen van den beschaafden stand gewoonlijk in het Fransch, b.v. de Mythologie enz. beoefenen, dikwijls reeds vóór zij hare belijdenis hebben afgelegd? Geloof mij, zij zullen den draak steken met uwe verzwakte paleizen (het Fransche palais) voor verwende verhemelten! Dit bokje is een waardige pendant van hetgeen wij onlangs in eene uit het Hoogduitsch vertaalde reisbeschrijving vonden, dat namelijk paracelsus een' beker uit eenen kwaden zin in fijn zilver had veranderd. Het oorspronkelijke had, aus schlechtem Zinn, uit gemeen tin!
Zoo als het boekje daar ligt, bevat het bruikbaar koren onder veel kaf; maar wij wenschen, dat deszelfs uitgave geen bevoegd wijsgeer of geneeskundige zal afschrikken, om een beter werk te leveren over hetzelfde gewigtige onderwerp.

Aumerle, of Engeland onder Karel II. Naar het Engelsch. III Deelen. Te Amsterdam, bij P.N. van Kampen. 1845. In gr. 8vo. 1019 bl. f 9-40.

Men heeft bij het uitgeven van dezen roman ons, Recensenten, het werk uit de hand pogen te nemen, en op een gekleurd papiertje eene beoordeeling van dit boek uit het Engelsche Athenaeum, daar genoemd den besten en onpartijdigsten regter welligt over dergelijke literarische voortbrengselen, laten bijdrukken. Tegen dien lof zou Rec. nog al wat in te brengen bebben; uit eigene opmerking bleek hem dikwijls, dat het Athenaeum alles behalve een' onpartijdigen regter was, en den in Engeland zoo algemeenen partijgeest ook op zijne manier zeer dikwijls huldigt. Wij willen onzen lezers het oordcel des Engelschen kunstregters niet onthouden, en zullen daarop het onze laten volgen. ‘Schoon hier en daar,’ zegt het Athenaeum over den Aumerle of Whitefriars, gelijk het boek in het Engelsch heet, ‘schoon hier en daar in de voorstelling minder helder uiteengezet, en nu en dan overladen met voorvallen, is Whitefriars een vrij wat stouter en treffender roman, dan Arabella Stuart. Het is beter werk, dan van ains-
{==206==} {>>pagina-aanduiding<<}
worth, en, schoon in zijnen trant, rijker in karakterschildering, voornamelijk in de gesprekken. Zoo het dus van ainsworth is, heeft deze zijnen besten roman anonym uitgegeven. Het valt buiten onze perken, hier eene uiteenzetting van den inhoud te geven...... Zeker is het een der beste romans uit het genre, waartoe hij behoort, en wij zijn er misschien te meer mede ingenomen, omdat wij er kennis mede hebben gemaakt, te gelijk met den flaauwen historischen roman van Mr. james.’ - Geen oordeel kon, dunkt ons, onjuister zijn, dan dit. Het eenige ware is, dat de Aumerle in den trant is van ainsworth; maar het is enkel de doorgaande vijandigheid van het Athenaeum tegen
dezen schrijver, die hier heeft kunnen doen zeggen, dat het beter werk was, dan dat van dezen. Juist datgene, wat Rec. als de grootste gebreken in de romans van ainsworth beschouwt, is hier nog op eene veel sterkere wijze overdreven. De drukte en woeligheid des verhaals, het opeenstapelen van voorvallen, dat zeker gemakkelijker valt dan het uitwerken der situatiën, is hier met eene overdrijving geschied, die niet alleen voor den lezer vermoeijende is, maar het hem schier onmogelijk maakt, om den draad des verhaals vast te houden, of zich eenig duidelijk plan van het geheel te vormen. De tooneelen van wreedheid en woestheid, die ook ainsworth niet ontziet, zijn hier vooral in niet mindere hoedanigheid te vinden. Naar ons inzien staat de Aumerle beneden den arbeid van zijnen hier genoemden mededinger, ofschoon ongetwijfeld in diens genre geschreven. Levendigheid van verhaaltrant en talent zullen wij den Schrijver niet ontzeggen, en wij gelooven, dat hij, zoo hij wat tot bedaren komt, zelfs zeer goede romans zal kunnen schrijven; maar met eenige moeite hebben wij de lectuur van dezen ten einde gebragt. Niet deze soort van romanlectuur wenschen wij te zien toenemen. Het is alsof het boek in der haast is geschreven, zonder dat de Schrijver zich den tijd gunde, om op zijn gemak de zaken uit te werken; het eene verdringt het andere, tot dat men het einde heeft bereikt, en moede van gevangennemingen, ontvlugtingen, gevechten, zamenzweringen, gruwelen en boosheden het boek toeslaat. Is dit, gelijk de Engelschman zegt, wat wij echter niet gelooven, een der beste romans uit het genre, dan zijn wij van het genre zelf verzadigd.


{==207==} {>>pagina-aanduiding<<}

Latréaumont. Naar het Fransch van Eugène Sue. II Deelen. Te 's Gravenhage, bij K. Fuhri. 1845. In 12mo. 576 bl. f 3-60.

Wij hebben in deze aankondiging minder met den inhoud - ofschoon een nieuwe roman van den meestgelezene aller schrijvers van den tegenwoordigen tijd ook niet meer dan eene korte aanmelding zou behoeven - dan met den vorm van het boek te doen. Deze vindt zijne aanleiding in de algemeene klagt over de duurte der Hollandsche boeken, en bepaaldelijk der romans. Die klagt is gegrond. Wanneer men den prijs, niet eens der nadrukken, maar van de oorspronkelijke uitgaven, buitenslands vergelijkt met dien van gelijksoortige werken, in onze taal en ons land uitgegeven, dan bemerkt men bijna de helft verschil. Dat onze boeken duurder moeten zijn, volgt nu wel uit de algemeene bekendheid van vreemde, bijzonder Fransche, Duitsche en Engelsche talen en de algemeene zucht voor vreemde letterkunde hier te lande, en de beperktheid van den kring, in welken het debiet besloten is; maar het is ook een gevolg van ruimen druk in groot octavo-formaat, met gegraveerde of althans (en dit laatste doorgaans zeer slecht) gelithographieerde titels en vignetten. De Heer ruhri heeft, ten gevolge daarvan, eene proeve genomen, in hoe verre een goedkoope prijs en klein formaat door aanzienlijker debiet mogt opgewogen worden. Een der drie romans, met welke deze onderneming begonnen is, is die, welken wij aankondigen. De uitvoering is zeer net; het papier helder en fijn, goed van zwaarte, zoodat de druk der eene bladzijde niet op de andere doorschijnt; een gebrek anders, waarvan het ragdunne papier, vooral van Fransche goedkoope drukken, eene hinderlijke oorzaak is. De letter is zeer zuiver en kloek; deze kon des noods nog wel kleiner genomen en daardoor nog meer op eene bladzijde gezet zijn, want b.v. de Aurora bij denzelfden Uitgever leest men met gemak, en die letter is nog vrij wat kleiner. Daar nu, gelijk ons uit telling en vergelijking van enkele bladzijden gebleken is, op eene bladzijde ongeveer evenveel, althans niet minder staat, dan
van een gewoon groot octavo-formaat, en een

{==208==} {>>pagina-aanduiding<<}
roman van 576 bladzijden in tweelen Deelen ongeveer f 5-80 zou kosten, waarvoor men dan volstrekt geen netter druk, maar misschien een doodmager steendrukje vooruit zou hebben, zoo blijkt het zeer aanzienlijke prijsverschil van 100 op ruim 60, eene vermindering van 40 p.c. Wij wenschen den Heere fuhri den besten uitslag op deze zijne onderneming. Hij belooft in dezen vorm eene ‘uitgezochte lectuur,’ en bepaaldelijk eenen bundel verhalen van Mejufvrouw tousaint. Het is zeer verstandig, dat hij niet, gelijk men vroeger wel eens gedaan heeft, en nog met eene andere onderneming van gelijke soort doet, eenen algemeenen titel gekozen heeft. Daardoor schijnt een op zichzelf volledig werk een onvolledig gedeelte van een grooter, en dit schrikt wel eens af. Wij hopen, dat deze aankondiging medewerke tot gunstige bekendwording dezer onderneming en aanprijzing der nette boekjes, van welke alleen de Latréaumont ons onder de oogen is gekomen. Intusschen willen wij niet geacht worden zóó groote voorstanders te zijn van romanlectuur in het algemeen, dat wij niet nog veel hartelijker de toepassing van deze beterkoope wijze van uitgeven op lectuur van meer gewigt en degelijker gehalte zouden wenschen.
Wat den roman zelven aangaat: men kent sue's levendigen verhaaltrant. De geschiedenis is gegrond op zekere mislukte zamenzwering, om in Normandije een republikeinsch bestuur op te rigten met hulp eener Hollandsche vloot en bijstand uit de Spaansche Nederlanden onder lodewijk XIV in 1674. Het afschuwelijk karakter van dezen zedeloozen en wraakgierigen Koning, wien de onbeschaamdste vleijerij nog wel den Groote heeft durven noemen, wordt hier naar waarheid ten toon gesteld. De terdoodbrenging van het hoofd van den opstand rohan en zijne medepligtigen, waaronder een' Hollandschen schoolmeester van den ende, die in dezen roman nog al eene aanmerkelijke rol speelt, is dan ook historisch; maar sue heeft zijn verhaal aldus ingerigt, dat men deze doodstraf diep verfoeit, en daardoor het karakter des Konings afschuwelijker vindt, dan noodig ware. Men kan ook den Dronunel al te zwart schilderen. De ontknooping bevredigt dus den lezer in geenen deele, en, gelijk dit een offer is aan eenen hedendaagschen wansmaak, zoo worden zelfs de ijselijkheden der pijnbank niet kwijtgescholden. Op kleinigheden zullen wij nu geene aanmerking maken; alleen vonden wij de vergissing, om iemand, die in 1598 geboren was, eenen tijdgenoot van ebasmus te noemen, wat heel erg.





{==209==} {>>pagina-aanduiding<<}

Boekbeschouwing.

Het Leven van jesus, door Dr. J.J. van Oosterzee, Predikant te Rotterdam. Isten Deels 1ste Stuk. Te Utrecht, bij Kemink en Zoon. 1846. In gr. 8vo. f 2-50.

Wij hebben voor ons het begin van een hoogstbelangrijk werk, waarmede onze thcologische literatuur wordt verrijkt door een' nog jeugdigen man, wiens naam al spoedig eene groote vermaardheid in de vaderlandsche kerk en onder de beoefenaars der godgeleerdheid verkreeg; - door een' man, die, met uitnemende gaven van verstand en hart toegerust, reeds in menigerlei opzigl heeft getoond, hoe hij met heiligen ijver zijne buitengcwone vermogens, door naauwgezette en vlijtige studie aangekweekt, aan de opbouwing van het Godsrijk op aarde wil dienstbaar maken. - Zoo iemand, hem achten wij bevoegd tot de veelomvattende taak, die hij onder opzien tot God, en door liefde tot den Verlosser en tevens door belangstelling in de godge leerde wetenschap gedreven, heeft opgevat, het leven van jezus te beschrijven. - Wij ontveinzen het niet, dat wij met hooggespannen verwachting het eerste stuk in handen namen; en even opregt betuigen wij, dat onze verwachting niet is telcurgesteld. Het bevat alleen de Inleiding, waarin van oosterzee de gewigtigste vragen van onzen tijd bespreekt, voor zoo verre die kunnen geacht worden bij eene wetenschappelijke levensbeschrijving van jezus in aanmerking te moeten komen. Het is dus billijk, dat men de hier bchandelde zaken beoordeele overeenkomstig het doel van den Schrijver, die geene volledige ontwikkeling van de voorhandene stof wilde geven, maar zich slechts den weg zocht te banen tot de grondige beschouwing van zijn verheven onderwerp.
De inleiding wordt verdeeld in vier hoofdstukken. I.

{==210==} {>>pagina-aanduiding<<}
Aard en karakter. II. Bronnen. III. Geschiedenis. IV. Beginselen der levensbeschrijving van jezus. - Wij hebben ons voorgesteld van dit een en ander verslag te geven, met tusschenvlechting van enkele opmerkingen en bedenkingen.
In Hoofdstuk I wordt ons ontvouwd de aard en het karakter der levensbeschrijving van jezus. - In fiksche trekken schetst ons van oosterzee, § 1, het begrip der zaak. - Wat hij leveren wil is eene Christelijk-wetenschappelijke levensbeschrijving van jezus naar de behoefte onzer dagen. - Zijne taak is onderscheiden van hetgeen men in den laatsten tijd genoemd heeft: kritiek der Evangelische geschiedenis; evenzeer van eene bloot eeleetische, apologetische of practische voorstelling der levensbijzonderheden van jezus.
‘Het doel, hetwelk ons onderzoek zich dus voorstelt, is, langs eenen zekeren weg tot eene levendige, heldere, Christelijke aanschouwing van het groot en goddelijk geheel der verschijning van den historischen christus op te klimmen, en Zijn verheven beeld, zoo als het in de geschiedenis voor ons staat, getrouwelijk te schetsen.’
Blijkt het hier duidelijk, hoe de Schrijver helder inziet, wat hij wil: in § 2 toont hij innig doordrongen te zijn van de hooge belangrijkheid der zaak. Reeds voor den mensch, in het algemeen beschouwd, heeft de geschiedenis van jezus' leven eene eigendommelijke waarde. Schoon uitgedrukt is, wat van oosterzee zegt: ‘De menschheid vereeuwigt hare Koningen. En Hem alleen zal zij de kroon harer hulde weigeren, die zich een' Koning noemde, niet van deze wereld? De menschheid vereert hare helden. En geheel zonder waarde zou haar de geschiedenis van een' held zijn, die levenslang streed tegen het rijk der dwaling en der ongeregtigheid? De menschheid herdenkt met blozen zelfs de gruwelen, in hare gedenkrollen opgeteekend. En zij zou het oog afwenden van de grootste weldaad, voor duizenden die gelooven in de verschijning van christus bereid?’
Dit kan tevens tot eene proeve strekken, hoe dit echt

{==211==} {>>pagina-aanduiding<<}
wetenschappelijk werk zich èn door den stijl, waarin het geschreven is, aanbeveelt, èn hoe wij ook hier in den theo loog den welsprekenden redenaar wedervinden, die de kunst verstaat, om in de harten der menschen ingang te doen vinden, wat hij hun uit den schat zijner grondige geleerdheid mededeelt.
Nog hoogere waarde verkrijgt de nadere kennis der levensgeschiedenis des Heeren voor degenen, die den naam van Christenen dragen. In die geschiedenis is eene onuitputtelijke bron onzer Christelijke kennis, aangaande het wezen Gods, de leidingen der Voorzienigheid, de heerlijkheid der verlossing in christus. De opzettelijke beschouwing van jezus' leven werkt ook weldadig op des Christens geloof. - Daaraan geeft zij helderheid, vastheid, vruchtbaarheid. Ook voor het Christelijke leven kan zij niet ongezegend blijven.
Doch het is vooral voor den Christelijken godgeleerde, tot wat kerkgenootschap hij ook behoore, dat eene grondige kennis van jezus' leven hoogst belangrijk is te achten. Reeds voor zijne eigene aanvankelijke of voortgezette vorming is zulk eene wetenschappelijke en toch geloovige opvatting van het leven van jezus onontbeerlijk, voor de vorming zoowel van zijn geest als van zijn hart. - Louter wetenschappelijke eritiek der Evangelische geschiedenis is voor hem evenzeer onvoldoende als louter geloovige, maar overigens oneritische opvatting. Eerst in de vereeniging van wetenschap en geloof, waar het des Christendoms middelpunt geldt, vindt de ware godgeleerde zijne kracht.
Nog te meer is zulk eene wetenschappelijk-geloovige kennis van christus hem noodig om het naauwe verband, waarin zulk eene levensgeschiedenis des Heeren staat met al de verschillende vakken van onderzoek op het wijd uitgestrekt gebied der theologie. Zij is de bron, waaruit Christelijke geschiedenis, Dogmatiek en Moraal nog gedurig nieuw leven ontvangen. De historie der kerk wordt een ligchaam zonder hoofd, de Dogmatiek een nietig spel van afgetrokken begrippen, de Moraal een dor geraamte van pligtsleer, wanneer het leven van jezus uit den gewijden

{==212==} {>>pagina-aanduiding<<}
kring der theologische wetenschappen wordt gebannen. Die vakken, welke wij gewoonlijk tot de exegetische godgeleerdheid brengen, zijn te beschouwen als hulpwetenschappen voor de onze. (Het komt Referent voor, dat de geleerde Schrijver deze veelomvattende onderdeelen der theologie hier te uitsluitend van zijn standpunt en daardoor uit een te bekrompen oogpunt beschouwt). Eindelijk merkt van oosterzee nog op, dat de Christelijk-wetenschappelijke beschouwing van jezus' verschijning op aarde bevorderlijk kan worden aan den eindelijken opbouw eener echt-Christelijke wijsbegeerte.
Het was goed gezien, dat van oosterzee zich zelven en zijne lezers eerst bij de hooge belangrijkheid der zaak bepaalde, eer hij ons, in § 3, op hare moeijelijkheid wijst. In geleidelijken voortgang ontwikkelt hij de moeijelijkheden, die er zijn verbonden aan iedere biografie, aan eene biografie van jezus, (waarbij hij let op den aard der zaak en op de gesteldheid der bronnen), eindelijk aan eene levensbeschrijving van jezus in onze dagen. Door eenige volgelingen van hegel is een onverzoenlijke strijd tusschen geloof en wetenschap aangekondigd, als het laatste woord eener wijsbegeerte, die zich op absolute kennis verheft. De theologie van hare zijde is daardoor, en door andere verschijnselen op het grondgebied eener valschelijk genaamde wijsbegeerte, achterdochtig geworden tegen elke critische beschouwing van haren heiligsten eigendom.
Bovendien, de critiek der Evangelische geschiedenis heeft eene rigting tot het inwendige genomen, waardoor haar objectief historisch karakter aanmerkelijk heeft geleden. Losser dan ooit schijnt de grondslag geworden te zijn, waarop het gebouw moet rusten.
De Schrijver onderzoekt nu, § 4, [naar] de mogelijkheid eener wetenschappelijke bearbeiding van jezus' leven. Tot eene volledige kennis van den historischen christus op te klimmen, acht hij onmogelijk. Maar hij beweert de mogelijkheid eener zoodanige levensbeschrijving van jezus, die zich streng aansluit aan de vooraf getoetste oorkonden zijner geschiedenis, de daarin verspreide be-
{==213==} {>>pagina-aanduiding<<}
rigten tot een zooveel mogelijk (*) gesloten en aanschouwelijk geheel vereenigt, en in de hoofdzaak dezelfde voorstelling van zijn goddelijk beeld in onze ziel te voorschijn brengt, die blijkens deze oorkonden in den geest zijner eerste getuigen leefde.
Het leven van jezus was toch een rein menschelijk leven. ‘Onze blik, door de zonde bezoedeld, moge dien Reine en Heilige nooit geheel kunnen doorgronden, geheel vreemd kan zijne verhevene persoonlijkheid ons nog veel minder blijven. Aan den hemel moge hij de hand reiken, Hij is tevens aan de aarde innig vermaagschapt. Zijne geschiedenis behoort aan de geschiedenis der menschheid. Zijn leven te beschrijven kan geene onuitvoerlijke taak zijn.’ - En wat de gesteldheid der bronnen betreft, de beoordeeling dier bronnen wordt gemakkelijker, naar mate men ze meer met eenen zuiver historischen, niet door willekeurige vooronderstellingen geleiden blik beschouwt. Naast iedere bedenking op de bronnen van jezus' geschiedenis kan eene lofspraak op die oorkonden staan. Onze tijd heeft dan ook meer dan ééne lofwaardige poging, om het groot en goddelijk geheel van jezus' leven te beschrijven, zien aanwenden en aanvankelijk gelukkig slagen.
Eindelijk komt nog, in § 5, de tijdigheid eener wetenschappelijke levensbeschrijving des Heeren ter sprake. Moest men haar niet liever uitstellen, tot de strijd tusschen geloof en wetenschap geëindigd, en de moeijelijkste vraagstukken der critiek van de Evangelische verhalen bevredigend opgelost waren? Oppervlakkig beschouwd, zou dit zeker wenschelijk zijn. Maar ook eene voorstelling van jezus' leven, die zich ontwikkelt te midden van de dagen des strijds, kan de bouwstoffen helpen aandragen tot de voltooijing van den tempel der nieuwere theologie. En door den strijd tusschen geloof en ongeloof zijn er aanvankelijk

{==214==} {>>pagina-aanduiding<<}
gevolgen tot stand gebragt, die grond geven aan het gevoelen des Schrijvers, dat zijne onderneming regt tijdig is te noemen. Zoowel de natuurlijke als de mythische verklaring der Evangelische geschiedenis schijnen thans ten val te neigen. - ‘Op de puinhoopen zoowel van het ineengezonken rationalistisch stelsel als van het mythisch luchtkasteel verheft zich het verjongd geloof, maar in schooneren, meer veredelden vorm voor ons oog, en leidt ons de heilige gewelven binnen van den ontwijden, maar aanvankelijk gezuiverden Tempel der Christelijke waarheid.’
Zelfs de verkeerde rigtingen van den tijdgeest, die de opmerkzame beschouwer betreurt, kunnen de tijdigheid eener grondige beschouwing van de verhevenste aller geschiedenissen doen zien. Ook de wijsbegeerte, ook de geniën-dienst, ook de aesthetiek onzer dagen kunnen wegbereiders voor christus zijn, en zullen dienen om zijn heerlijk beeld niet slechts met verhoogden glans te omgeven, maar ook inniger te doen opnemen in het ontvangbaar gemoed. Bovendien, een verhoogd gevoel van godsdienstige behoefte is in onze dagen ontwaakt en kan alleen bevrediging vinden in het geloof aan den historischen christus. En de critiek der bronnen van jezus' leven heeft eene rigting genomen, die hare bearbeiding tot het voorgestelde doel onmogelijk voor ontijdig kan doen houden. Later, wanneer de scheiding tusschen duisternis en licht verder is voortgegaan, zou welligt de Christelijk-wetenschappelijke beschouwing van jezus' leven gemakkelijker vallen, ontijdig is zij daarom thans niet.
Wij verheugen ons, dat van oosterzee tot dit resultaat is gekomen en zich door geene bedenkingen heeft laten weêrhouden, om de handen aan het werk te slaan. Zijn eigen arbeid moge het sprekendst bewijs voor deszelfs tijdigheid zijn, en het worde door zijne ervaring bevestigd, dat warme liefde voor het verheven onderwerp de bezwaren, aan de gelukkige volbrenging zijner onderneming verbonden, grootendeels overwinnen kan.

{==215==} {>>pagina-aanduiding<<}

Het IIde Hoofdstuk heeft tot opschrift: Bronnen der levensbeschrijving van jezus. Het bevat in een kort bestek zulk een' rijkdom van zaken, dat wij verlegen staan, hoe wij, zonder al te uitvoerig te worden, een eenigzins volledig verslag van den belangrijken inhoud geven zullen. Wij vinden hier de merkwaardigste verschijnselen op het grondgebied der critiek van de Evangelische geschiedenis vermeld, en de nieuwste resultaten van anderer onderzoek op dit wijduitgestrekte veld zelfstandig door van oosterzee beoordeeld. Iedere bladzijde is eene proeve zijner belezenheid; terwijl hij tevens menige bijdrage levert, om ten aanzien van sommige betwiste punten tot meerdere zekerheid te geraken, en treffende wenken geeft omtrent hetgeen nog nader onderzoek vereischt. Wij willen beproeven, om zoo beknopt mogelijk mede te deelen, wat men in dit hoofdstuk vinden kan.
Door bronnen verstaat de Schrijver, ‘alle geschiedkundige berigten aangaande den persoon, de leer en de daden des Verlossers.’ Hij onderscheidt bronnen van den eersten en van den tweeden rang. Tot de eerste brengt hij de vier canonische Evangeliën: tot de andere de zijdelingsche of regtstreeksche berigten, elders voorkomende, hetzij Christelijke (de overige schriften des N.T., de Apostolische vaders, de apoeryfe Evangeliën, de mondelinge overlevering) (*) hetzij niet-Christelijke (van Joden, Heidenen en Mahommedanen.)
Afdeeling I. Bronnen van den eersten rang. Na in § 6 de noodzakelijkheid, de grenzen en het standpunt van dit onderzoek aangewezen en na in § 7 de vraag beantwoord te hebben: waarom jezus zelf geene schriftelijke gedenkstukken aangaande zijn leven en werken heeft nagelaten? - (De brief aan abgarus is buiten twijfel on-
{==216==} {>>pagina-aanduiding<<}
echt.) - komt hij, § 8, tot de algemeene beschouwing der vier Evangeliën, als bronnen voor het leven van jezus. Twee vragen worden beantwoord: met welk regt wij dit viertal, te zamen vereenigd, als hoofdbron beschouwen? en van welken aard de kennis is, die zij ons aangaande de levensgeschiedenis van jezus mededeelen?
Ter oplossing der eerste vraag wordt aangewezen, dat de Christelijke kerk, van de oudste tijden af aan, dit viertal ten naauwste heeft verbonden, en ten sterkste onderscheiden van alle andere Evangeliën, aan welke sommigen eenig gezag trachten toe te kennen.
Ter beantwoording der tweede vraag vestigt van oosterzee allereerst onze aandacht op de groote onderlinge overeenkomst der vier Evangeliën, zoowel inhoud als vorm, maar ook ten andere op het niet minder groot verschil, dat zij vertoonen in de rangschikking der gebeurtenissen niet alleen, maar ook in de wijze, waarop zij die gebeurtenissen zelve verhalen. De vier hoofdbronnen worden bovendien in twee soorten gescheiden; er is groot verschil tusschen de synoptische en de Joanneische voorstelling van jezus leven.
‘Vragen wij dan, hoedanig eene kennis van christus wij uit deze bronnen verwachten mogen, wij antwoorden; - eene niet volledige, maar toch veelzijdige kennis; - eene voorstelling, die in bijzonderheden soms onzeker, maar over het geheel zeer aanschouwelijk kan zijn: eene opvatting niet afgetrokken en dor, maar vruchtbaar voor gemoed en leven, en juist geschikt, om onze behoeften als menschen en zondaren te bevredigen.’ - Nog doet van oosterzee opmerken, hoe groot de kracht is, die ons geloof aan de zekerheid der geschiedenis uit het viervoudige van deze hunne getuigenis bekomt.
Van oosterzee beschouwt vervolgens de Evangeliën ieder afzonderlijk: eerst, § 9 (bl. 45-69), het Evangelie van mattheus, waaromtrent wij de navolgende resultaten van onderzoek vinden opgegeven: Mattheus is dezelfde als levi. - Hij heeft zijn Evangehe in het Hebreeuwsch (Arameesch) geschreven. Vertaling schijnt het

{==217==} {>>pagina-aanduiding<<}
Grieksch Evangelie in geen geval, - het maakt den indruk van een oorspronkelijk opstel. De Grieksche mattheus is spoedig na den Hebreeuwschen, als genoegzaam getrouwe overarbeiding daarvan, in het licht verschenen. Het Evangelie van mattheus vertoont alle inwendige blijken van echtheid: - (hierbij wordt op eenige bedenkingen der nieuwste critiek geantwoord.) Het oorspronkelijke Hebreeuwsch, of liever Arameesch Evangelie is geschreven ten behoeve der Christenen uit de Joden, en wel nog eenige jaren voor Jerusalems verwoesting. - De eigenaardigheid van mattheus Evangelie is zeer sterk en in het oog loopende. - Eigenaardig is het standpunt, dat hier wordt gekozen, - het is dat van een' Christen uit de Joden, die aan het Evangelie geen' hoogeren lof weet toe te kennen, dan dat het voortzetting, vervulling, volmaking is der aloude openbaringen Gods, door mozes en de Propheten gegeven; eigenaardig is de geest, die ons hier tegenademt, 't is de geest van diepen ootmoed, bij eene hoogzedelijke rigting, en vooral van echt Israëlitische onbekrompenheid; eigenaardig is de vorm van dit Evangelie; de tijdorde heeft vaak voor de zaakorde moeten wijken; er is bij mattheus eene groote zucht tot zamenvatting blijkbaar, die zelfs zoo ver gaat, dat hier of daar eene min juiste opgave bij hem plaats heeft, als hij tweetallen en meervouden opneemt in zijn berigt, waar de andere Evangeliën slechts het enkelvoudige getal vermelden; ook in de opgave der zaken, die alleen bij mattheus voorkomen, is zijne eigen eigenaardigheid te bespeuren. - Wij vinden bij mattheus
geen uitsluitend historisch, maar tevens een dogmatisch doel: het bewijs, dat jezus de ware Messias is. De geloofwaardigheid van mattheus' Evangelie moet in het algemeen als ontwijfelbaar worden beschouwd.
Vraagt men, of de verkregene resultaten van van oosterzee ons volkomen bevredigen, wij moeten een ontkennend antwoord geven. Volgens zijne beschouwingswijze rust ons geloof aan de echtheid van mattheus' Evangelie op een' lossen en wankelenden grond; ja het geschrift, dat

{==218==} {>>pagina-aanduiding<<}
onder dien naam in onze Canon aanwezig is, wordt te onregte aan mattheus toegeschreven; immers 't is niet van hem zelven afkomstig, 't is zelfs geene vertaling, maar eene Grieksche bearbeiding van hetgeen de Apostel in het Hebreeuwsch heeft opgesteld; dat zij het oorspronkelijke getrouwelijk wedergeeft, is niets meer dan eene hypothese, waaraan men op zijn hoogst waarschijnlijkheid kan geven; want door wien en wanneer die taak werd vervuld, is onbekend. Wij willen niet verbergen, dat het gezag van mattheus' Evangelie in onze schatting aanmerkelijk zou dalen, indien wij in de beschouwingswijze des geleerden Schrijvers deelen moesten. Doch wij hebben slechts te vragen, wat is geschiedkundige waarheid? En wij kunnen dit te geruster, omdat ons geloof in christus als onzen Verlosser niet enkel, zelfs niet voornamelijk op het gezag van het eerste Evangelie steunt. Al zagen wij dit wegzinken onder onze voeten, ons geloof stond even vast. Wij vragen dan, wat van oosterzee stelt, is dat voldingend bewezen? Wij betwijfelen zulks. Het gevoelen, dat mattheus zijn Evangelie in het Hebreeuwsch zou geschreven hebben, grondt zich hoofdzakelijk op de getuigenis van papias. Niemand heeft het onder de oogen gehad; zelfs, voor zoo ver wij weten, papias niet. Is dan zijne getuigenis zoo alles afdoende, dat wij daarop alleen zulk eene gewigtige zaak kunnen aannemen? Wij vragen met hug: van waar heeft papias dat berigt ontleend? Maar bovendien: in welk verband komt het bij hem voor? Dat μεν οὔν geeft duidelijk te kennen, dat het in betrekking staat met den voorgaanden of volgenden zin. Wij zijn tot ons leedwezen niet in de gelegenheid, om het geschrift van eusebius zelven te raadplegen en te onderzoeken, of
hug zijne woorden volledig heeft opgegeven, als hij uit H.E. III. c. 39, alleen dit aanhaalt: περι δε ματθαιου τριτα εἰρηται. μαῖθαιος μεν οὐν ἐν ἑβραϊδι διαλεκτῳ τα λογια συνεγραψατο. Wie ziet niet terstond, hoeveel onbepaalds er in die verklaring ligt. Wat zijn τα λογια? Van oosterzee en anderen voegen er bij, του κυριου. Is die bijvoeging niet willekeurig? Geeft papias ook ergens te kennen,

{==219==} {>>pagina-aanduiding<<}
dat juist ons Evangelie van mattheus eene vertaling of liever Grieksche bearbeiding van die door hem genoemde λογια is? Wij houden het er dus voor, dat de zaak nog nader onderzocht moet worden, eer men als eene voldingend bewezene waarheid kan verkondigen, dat mattheus zijn Evangelie oorspronkelijk in het Hebreeuwsch heeft geschreven. Het blijft dan toch hoogst bevreemdend, hoe het mogelijk was, dat het geschrift eens Apostels, zoo spoedig en zonder eenig spoor na te laten, verloren ging. Het verhaal aangaande zekeren pantaenus schijnt zulk een los berigt, dat daaraan niet veel gewigt is te hechten. Bovendien maakt het Evangelie van mattheus, dat wij in het Grieksch bezitten, volgens van oosterzee zelven, den indruk van een oorspronkelijk opstel. En is het niet van dien Apostel, maar van een' onbekenden schrijver afkomstig, hoe is men er dan toe gekomen, om het reeds in de tweede eeuw algemeen aan mattheus toe te kennen? Wij herhalen, dat het moeijelijk pleit ons voorkomt nog niet geheel beslist te zijn.

(Het vervolg hierna.)

Het Idée der Godmenschelijkheid des Christendoms, de sleutel tot verklaring der gewigtigste vraagstukken der nieuwere Godgeleerdheid; door Dr. August Ebrard. Uit het Hoogduitsch. Te Amersfoort, bij W.J. van Bommel van Vloten. 1845. In gr. 8vo. 32 bl. f :-50.

De ongenoemde Schrijver van ‘Wereldvergoding of het Pantheïsme dezer dagen’ heeft deze Inwijdingsrede van den Hoogl. ebrard vertaald, en als bijlage tot zijn geschrift in het licht gezonden. Wij stemmen hem gaarne toe, dat zij merkwaardig genoeg is, om algemeen bekend te worden onder de mannen der wetenschap. Nadat het begrip van het Godmenschelijke des Christendoms in 't gemeen bepaald is, wordt er, in verband daarmede, velerlei goeds en belangrijks gezegd over de persoonlijkheid Gods,

{==220==} {>>pagina-aanduiding<<}
over de eeuwige goddelijke wet, over de zonde en hare verhouding tot het goddelijk wereldbestuur, over de verlossing door voldoening en verzoening, over den persoon des Verlossers, over de waarde van de Schriften des O. Testaments, over de ingeving der H. Schriften en over derzelver gezag voor de kerk. Het spreekt echter van zelf, dat deze onderwerpen meer aangeroerd, dan behandeld zijn. En allerminst mogen wij ontveinzen, dat de redevoering zelve zoo wijsgeerig en afgetrokken en zoo geheel in de speculatief-theologische terminologie onzer naburen voorgedragen is, dat het soms uiterst moeijelijk valt, om de meening wèl te verstaan. Ook twijfelen wij, of de keuze der woorden in de vertaling wel overal even gelukkig is geweest. En vreemd komt het ons voor, in weerwil van hetgeen in de voorrede daaromtrent wordt aangemerkt, dat een zoo hoog wetenschappelijk opstel als bijlage is toegevoegd aan een geschrift, als de ‘Wereldvergoding,’ hetwelk, zoowel wat den vorm als den inhoud betreft, voornamelijk voor beschaafde en niet ongeoefende leden der gemeente bestemd is.
Maar genoeg reeds, om de aandacht onzer wetenschappelijke theologen op deze bijlage te vestigen.





Leerrede over Jeremia VI:8a naar aanleiding van den mislukten Aardappeloogst, uitgesproken te Groningen, 28 Sept. 1845, door C.H. van Herwerden, C.H. zoon, Theol. Doct. en Predikant aldaar. Uitgegeven ten voordeele van behoeftigen. Te Groningen, bij M. Smit. 1845. In gr. 8vo. 26 bl. f :-30.

Leerrede over de vergenoegdheid met het bescheiden deel, naar 1 Tim. VI:8; gehouden te Deventer, op den Overijsselschen Dankdag voor het Gewas, 5 Nov. 1845, door J.J. Anspach, Theol. Doct. en Predikant aldaar. Op verzoek uitgegeven, om in de buitengewone behoefte der Armen gedurende den winter te helpen voorzien.

{==221==} {>>pagina-aanduiding<<}
Te Deventer, bij J.P. Brinkgreve. 1845. In gr. 8vo. 24 bl. f :-40.

Beide deze toespraken ter godsdienstige besturing en vertroosting, naar aanleiding van de ramp, door het mislukken van den aardappeloogst ten vorige jare veroorzaakt, verdienen niet alleen lof wegens het stoffelijke voordeel der uitgave, maar ook en vooral omdat het woorden zijn van Evangelische waarheid en wijsheid, die ook nu nog wel mogen gehoord en behartigd worden.
De Eerw. van herwerden wekt zijne hoorders op, om god als dengene, die tuchtigt, te erkennen, om op dat tuchtigen zelf acht te geven; om zich te laten tuchtigen; en om dit te doen, opdat zijne ziel niet van ons afgetrokken worde. Dat hier, in tegenstelling met hetgeen op ouderwetschen trant over dit onderwerp gezegd werd en wordt, alles eenen geest des Evangelies ademt, zullen wij niet behoeven te zeggen; maar dat zij deze leerrede lezen, welke bevooroordeeld genoeg zijn, om te verkondigen, dat men te Groningen niets van eenen God, die tuchtigt, weten wil!
De Deventer-Leeraar stelt met de bepaling van den zin der vermaning in zijnen tekst de gronden voor, waarop zij gebouwd is, bestaande in de waarde en het onverdiende van hetgeen paulus voedsel en deksel noemt, in het alligt schadelijke van meer, en het gebruik van alle uitwendige geluksgoederen, dat alleen tot dit leven beperkt is. Deze ontwikkeling leidt tot opwekking, om Gode dankbaar te zijn voor het ontvangene, stil te berusten in het onthoudene, en weldadig te wezen jegens hulpbehoevenden.
De welgekozene Psalm- en Gezangverzen zijn bij beide leerredenen gevoegd, hetgeen wij zeer goedkeuren. De uitvoering der eerste is veel netter, dan die der tweede leerrede.




Moed en volharding. Eene toespraak, gehouden in de derde algemeene vergadering van het Groninger Ont-
{==222==} {>>pagina-aanduiding<<}
houdingsgenootschap, 19 Oct. 1845, door M.A. Amshoff. Te Groningen, bij C.M. van Bolhuis Hoitsema. 1845. In gr. 8vo. 16 bl. f :-15.

De Eerw. Spreker bestrijdt in deze toespraak eenige der bedenkingen, die meermalen tegen de zoogenoemde Matigheidsgenootschappen gemaakt worden. Het stukje kan dienen, om de loffelijke bedoelingen dier vereenigingen in de hand te werken; waarom wij het met aanprijzing aankondigen.




Verhandelingen, uitgegeven door teyler's tweede Genootschap. XXIVste Stuk, bevattende een antwoord op de vraag betreffende liebig's theorie der plantenvoeding, door J. Moleschott.

(Vervolg en slot van bl. 188.)

Het 3de Hoofdstuk handelt over de bronnen der stikstof. Hierbij toont de Schrijver vooreerst aan, dat, dewijl koolpoeder humusstoffen bevatten kan, de redenering van liebig niet doorgaat, die meent dat, omdat planten in koolpoeder, met regenwater begoten, groeijen kunnen, het regenwater in de behoefte aan stikstof voorzien kan. boussingault's waarneming, dat op een landgoed, op hetwelk van buiten geene stikstof aangevoerd wordt, echter de hoeveelheid stikstof in de producten vermeerdert, bewijst volgens liebig, dat een groot deel der stikstof uit den dampkring afgegeven wordt. Ook de Heer moleschott neemt dit aan, schoon hij van gevoelen schijnt, dat liebig meer van genoemde waarneming maakt, dan boussingault heeft willen zeggen. De Schrijver toont verder aan, dat al de betoogen van liebig, voor de stelling dat, (behalve door de 2de bron voor ammonia, de mest,) de ammonia in regenwater enz. bevat, alleen genoegzaam is om de stikstof aan de planten te leveren, slechts bewijzen, dat deze ammonia de geschikste en rijkste bron voor de stikstof is. Daar liebig verder aanneemt, dat waterstof en stikstof in den dampkring

{==223==} {>>pagina-aanduiding<<}
zich niet tot ammonia kunnen vereenigen, en dit, volgens den Schrijver, ook zeer zelden gebeurt, de ammonia in den dampkring (welker aanwezen liebig daadzakelijk heeft bewezen) dus alleen van rottende stoffen afkomt en aldus geene absolute vermeerdering kan plaats grijpen, moet, zoo de waarneming van boussingault juist is, er nog eene andere bron van stikstof zijn. De theorie van Prof. mulder, dat de waterstof der humusstoffen en de stikstof der lucht ammonia vormen, en er dus humus ammoniae ontstaat, kan de Schrijver niet in die uitgestrektheid, als genoemde Schrijver, aannemen. Hij zoekt dus naar eene andere bron voor die vermeerderde hoeveelheid stikstof, en vindt dezelve in het salpeterzuur, dat door electrische vonken, bij onweders, in de lucht gevormd, en zoo met den regen op den grond gespoeld wordt. Het overige van het hoofdstuk bevat eene nadere uiteenzetting en bevestiging van liebig's theorie over de mest als bron van stikstof, door ontwikkeling van koolzure ammonia en van het nut van gips, enz., ter vastlegging (fixirung) van dit ammoniakzout.
In het aanhangsel tot dit hoofdstuk, wordt vooral nogmaals uitvoerig gehandeld over het salpeterzuur, als bron van stikstof. Ref. meent tegen dit hoofdstuk, bescheiden een paar aanmerkingen te moeten maken. Is de waarneming van boussingault, op welke alles hier aan komt, genoegzaam bewezen, daar noch liebig, noch moleschott aangeven, waar dezelve gevonden wordt en de zoo noodige statistieke bewijzen dus ontbreken. (Zie pag. 58 der verhandeling.) Doch gesteld, dat zij waar is, dan nog meent Ref., dat de waarde van het salpeterzuur, hier te hoog aangeslagen wordt; de vorming van dit ligchaam in de lucht toch grijpt bij voorkeur in tropische gewesten plaats; zal dit verschijnsel in onze landstreek dus genoegzaam de vermeerdering der stikstofhoudende voortbrengselen verklaren? Daarmede ontkent Ref. echter niet, dat dit salpeterzuur, vooral in heete gewesten, invloed kan hebben. (Verg. over dit punt johnston, grondbeginselen der Landb. Scheik., enz. pag. 28.) Voor onze gewesten zou hij echter eerder geneigd zijn, de theorie van Prof. mulder aan te nemen, welke johnston ook

{==224==} {>>pagina-aanduiding<<}
aanneemt, en waardoor tevens de noodzakelijkheid eener zoo veelvuldig herhaalde bemesting, en de invoering van buitenlandsche meststof, zoo als de guano, blijkt, iets hetgeen ook tegen boussingault's waarneming zou kunnen aangevoerd worden. Het aanwezig zijn van salpeterzure zouten in planten bewijst althans volstrekt niets voor zulk eene opneming van salpeterzuur, daar het toch bekend is, dat bij de ontbinding, mits de lucht vrijen toegang hebbe, salpeterzuur gevormd wordt, op die wijze het aanwezig zijn van salpeterzure zouten, in den bodem, zeer gemakkelijk verklaard wordt, en hier hetzelfde geldt, als voor de opname van andere anorganische bestanddeelen. Voorts had de vraag onderzocht moeten worden, of de plantetende dieren werkelijk hunne stikstof alleen van de plantenwereld ontleenen, iets hetgeen sommige schrijvers schijnen te betwijfelen, die dan eene assimilatie der stikstof van den dampkring aannemen. Maar hierbij komt ten slotte het volgende in aanmerking. Welke verklaring men ook aanneme, hetzij dat de stikstof der dampkringslucht als zoodanig opgenomen worde (hetgeen en liebig en de Schrijver betwijfelen), hetzij dat de theorie van Prof. mulder gelde, dan wel die, welke de Schrijver verdedigt, in elk geval wordt de lucht van stikstof beroofd. Het evenwigt tusschen de bestanddeelen van den dampkring, dat men voor de zuurstof en het koolzuur met zooveel ijver tracht te bewijzen, zou dan evenzeer verbroken worden, iets dat wel niemand gaarne zal aannemen. Welke zijn dan de bronnen voor die, voor den dampkring verlorengaande stikstof? Zou van dien kant ook eene eindelijke beperking van den plantengroei kunnen ontstaan, die men van de wederkeerige betrekking tusschen de zuurstof en het koolzuur in de dieren- en plantenwereld niet, althans niet zeer gemakkelijk, verwachten kan. Of zou eerder de ontbinding van voorwereldlijke dieren en planten eene andere bron van stikstof kunnen zijn, even
als de steenkool, bij de verbranding, koolzuur levert. In het 4de Hoofdstuk wordt gehandeld over de onbewerktuigde bestanddeelen. De Schrijver toont hier, vooral steunende op de waarnemingen van davy

{==225==} {>>pagina-aanduiding<<}
sprengel en wiegman aan, dat liebig geene onbepaalde verwisseling der eene basis met de andere gemeend heeft; dat deze verwisseling ook maar binnen bepaalde grenzen plaats grijpt; dat wel stellig de eene plant andere anorganische bestanddeelen behoeft dan de andere; dat liebig te ver gaat, als hij stelt, dat de plant steeds even veel zuur voortbrengt en dus steeds dezelfde hoeveelheid basis bevat; dat liebig's voorstelling van de vorming der alcaloïden, ter verzadiging van het in de plant gevormde zuur, bij gemis van basis, zeer scherpzinnig is, zoo mede zijne vergelijking tusschen de land- en zeeplanten. Liebig's stelling, dat de planten een groot deel harer zouten uit het verdampende zeewater, door den wind, zouden verkrijgen (eene stelling, die Ref. wel wat vreemd voorkomt en die hoogstens voor ammoniazouten zou kunnen gelden) zou eene analogie vinden in de mededeeling van huraut, die stelt dat vele planten haar zwavelgehalte van de in de lucht bevatte zwavelwaterstof ontleenen. Schoon Ref. niet inziet, hoe het eerste het laatste bevestigt, vestigt hij toch de aandacht op deze uitlegging van het zwavelgehalte der planten, welke liebig zelf, blijkens het aanhangsel tot dit hoofdstuk, in den 5den druk van zijn werk uitvoerig heeft behandeld. Ook vestigt de Schrijver de aandacht op de belangrijke in dien 5den druk bevatte stellingen, over den oorsprong der akkeraarde, door de mechanische verdeeling van steenen, rotsen en dergelijke invloeden, waardoor eene rijke bron van kiezelzure zouten ontstaat, zoo ook op de rol, welke de zuurstof hierbij speelt.
In het 5de en 6de Hoofdstuk heeft de Schrijver gemeend, de door liebig gevolgde rangschikking te moeten omkeeren; in het 5de wordt derhalve over de afwisseling in bouw (Wechselwirthschaft) en over de mest gehandeld. Wat de eerste aangaat, derzelver noodzakelijkheid hangt volgens liebig af, vooreerst van de door de wortels geëxcerneerde organische stoffen, (de zoogenaamde excrementen-theorie) welke stelling de Schrijver uitvoerig, op het voetspoor van meijen, braconnot, enz. tegen liebig, decandolle en anderen wederlegt; daar liebig zelf deze theorie

{==226==} {>>pagina-aanduiding<<}
in den 5 den druk van zijn werk, ten deele althans, verlaten heeft, behoeven wij ons hiermede niet langer bezig te houdan. Het door liebig aan de excretie der wortels toegeschrevene, behoudt echter zijne waarde, zoo men hetzelve op het afvallend loof overbrengt, dat in humus veranderd wordt. Het door liebig gezegde, echter, over het nadeel der door de wortels uitgescheiden stoffen, zoolang ze oplosbaar zijn, vervalt natuurlijk met het niet bestaan dezer afscheiding. Hierbij komen belangrijke wenken over het nut van het braakliggen, en het beplanten met zoo genaamde braakplanten (Brachfrüchte).
Den tweeden grond voor de noodzakelijkheid der afwisseling in het bebouwen zoekt liebig daarin, dat de eene plant andere anorganische bestanddeelen aan den bodem onttrekt dan de andere. Zoo dus eene plant den grond uitgeput heeft van de haar noodige anorganische bestanddeelen, kan eene andere, die andere dezer bestanddeelen behoeft, toch gekweekt worden. Eerst later, als door verweering en mest de grond de vorige anorganische stoffen weder aan de plant kan afstaan, kan de plant weder groeijen. Deze grond, welke Ref. als een der schoonste bewijsvoeringen van liebig heeft beschouwd, houdt de Schrijver ook voor onomstootelijk; hij bewijst hieruit echter, dat eene onbepaalde vervanging der eene basis door de andere niet bestaan kan, alles is echter in dit opzigt nog niet volkomen helder. Wat de mest aangaat, zoo is liebig's bepaling en verdeeling der meststoffen juist, terwijl de Schrijver te dien opzigte tot de navolgende gevolgtrekkingen komt: 1o. de vaste dierlijke uitwerpsels zijn vooral door derzelver onbewerktuigde bestanddeelen nuttig, alsmede door de in dezelve bevatte plantaardige stoffen; de vaste uitwerpselen van den mensch zijn ook nuttig door derzelver stikstofgehalte; 2o de vloeibare uitwerpselen zijn hoogst nuttig door derzelver stikstofgehalte; hierdoor ontstaan ammoniakzouten, welk nut vooral verkregen wordt, zoo deze door gips en dergelijke stoffen vastgelegd worden. De beenderen werken door derzelver onbewerktuigde bestanddeelen; hun nut is dus reeds bij de vaste uitwerpselen aangegeven. Uit het

{==227==} {>>pagina-aanduiding<<}
aanhangsel tot dit Hoofdstuk blijkt, onder andere belangrijke punten, dat in den 5den druk liebig scherper de aandacht heeft gerigt op de betrekkingen tusschen den landbouw en de dierlijke voeding. Hiertoe behoort het gewigt der phosphorzure zouten en der loogen, ook voor de dierlijke huishouding.
Het laatste Hoofdstuk handelt over de cultuur. Liebig heeft hierbij de drie stoffen, welker vermeerdering voor den landbouw het hoofddoel is, aan een herhaald onderzoek onderworpen, te weten; de koolstof, de stikstof en de onbewerktuigde bestanddeelen. Wat de kool betreft, hier komen liebig's denkbeelden terug over het niet assimileren der humusstoffen, en over de beperking van het nut der humus tot de eerste lijden van het plantenleven, welke reeds in het eerste Hoofdstuk wederlegd zijn. Vernieuwing van water, en daardoor toetreden der zuurstof, in den grond zijn dus om andere redenen, dan liebig aangegeven heeft, nuttig; te weten niet alleen door vorming van koolzuur, maar ook door verzuring van humine en ulmine. De Schrijver toont vervolgens aan, dat de schade, welke liebig voor de plant verwacht, zoo deze te veel voedsel uit den grond ontvangt, op eene onjuiste opvatting van het begrip, voeding, berust. Overigens neemt hij de meening van liebig aan, dat de verrigting der bladeren tegen den winter ophoudt, en dat de koolstofhoudende ligchamen, die na Augustus gevormd worden, niet in hout overgaan, maar eerst in de volgende lente geheel geassimileerd worden.
Wat de betrekking tusschen de koolstof en stikstof betreft, zoo heeft, volgens den Schrijver, liebig volkomen regt, als hij beweert, dat, ter assimilatie der koolstof, het aanwezig zijn van stikstof vereischt wordt, doch onregt, als hij beweert, dat de hoeveelheid stikstof steeds even groot moet zijn; te dien opzigte bestaat echter een minimum; ontbreekt dit, zoo kunnen althans de hoogere beslanddeelen, als planteneiwit, ja zelfs houtvezels, niet behoorlijk gevormd worden. Uit de beschouwing, eindelijk der stellingen van liebig, over den invloed der anorganische bestanddeelen op de cultuur,

{==228==} {>>pagina-aanduiding<<}
trekt de Schrijver deze gevolgtrekkingen: 1o onder de onbewerktuigde bestanddeelen is de klei scheikundig nuttig, door haar kiezelzuur, physisch-chemisch door de aluinaarde, die water en ammonia aantrekt; 2o alleen wegens derzelver oplosbaarheid reeds zijn de loogen onder de onbewerktuigde bestanddeelen de gewigtigste; zij kunnen niet vervangen worden, en de plant kan eerder de stoffen uit de humus ontbeeren, omdat dezelve uit de lucht kool kan verkrijgen. 3o Het nut van het braakliggen en de theorie der afwisseling van den bouw, welke punten echter nog niet van alle kanten theoretisch vaststaan, omdat het scheikundige gezigtspunt alleen niet genoegzaam is, berusten daarop, dat dezelfde plant, voortdurend gebouwd wordende, uit den bodem te snel en in te groote hoeveelheid dezelfde onbewerktuigde stof verwijdert: men moet door rust den bodem tijd geven om te verweeren, opdat dezelfde stof weder oplosbaar gemaakt worde (aufgeschlossen wird), of planten kweeken, die geene onbewerktuigde stof behoeven. Behalve de loogen hebben vele planten nog phosphorzure magnesia, keukenzout, enz. enz. noodig. Het is mogelijk, dat de onbewerktuigde stoffen, die in het celvlies (zellmembran) ingaan, aan de plant vastheid en stevigheid geven.
Mogen velen door ons verslag, in hetwelk wij vele kleine bijzonderheden niet vermelden konden, opgewekt worden, de verhandeling van den Heer moleschott te lezen. Ref. twijfelt dan niet, dat zij, even als hij, uit dezelve veel zullen leeren, en hun gezigtspunt over de overheerlijke harmonie, die overal in de natuur heerscht, uitgebreid zullen zien.




Het opklimmende deel der Wijsbegeerte volgens K.C.F. Krause, voor Nederlanders bewerkt door Dr. D. Burger, jr.

(Vervolg en slot van bl. 194.)

Wij hebben zoo lang bij de Inleiding stil gestaan, om den geest van het stelsel van krause eenigzins te doen kennen. Wij zullen thans beknopt, den gang van het opklimmende

{==229==} {>>pagina-aanduiding<<}
deel van hetzelve opgeven, en dit hier en daar met eenige aanmerkingen begeleiden.
Het eerste Deel handelt over de zelfkennis van den geest uit waarneming, waarvan het eerste hoofdstuk, over de grondkennis van den geest gaat; terwijl daarvan het eerste stuk de kennis van het ik als een geheel (individueel en op zich zelf staand) en organisch wezen beschouwt. In de behandeling van dit onderwerp, dat zeer duidelijk en grondig uit elkander gezet wordt, stuitten wij op een woord van grondwezenheid, dat, geheel in onbruikt geraakt zijnde, den Schrijver zelven tot eene verdediging in eene noot (pag. 22) noopte. Het woord wezenheid dat ook in de oude Nederduitsche vertaling der Werken van spinosa voor essentia voorkomt, kan niet alleen door eigenschap, maar ook door den aard, de natuur, het wezen der zaak of des voorwerps, beter uitgedrukt worden. Het is thans een germanisme geworden, dat wij niet behoeven weder in zwang te brengen.
Op bl. 37-40 vinden wij eene lange redenering over den tijd, die eenigzins door de aanmerking verontschuldigd wordt, ‘dat kant den tijd beschouwde als eenen vorm, die alleen in onzen geest bestaat, en daar hier te lande de wijsbegeerte van kant nog door velen wordt vastgehouden, is het noodig dit punt met meer uitvoerigheid te bespreken.’ Kant is dikwijls omtrent zijne begrippen over tijd en ruimte verkeerd begrepen; het zijn wel, volgens hem, slechts vormen onzer zinnelijkheid, maar daarin ligt niet opgesloten dat hij de opvolging en de verandering der dingen buiten ons loochende; hij ontkende die geenszins, maar trachtte alleen te betoogen, dat de vorm, waarin wij die verandering en opvolging in ons opnemen, geheel subjectief is, en dat wij dien tijd noemen, een continuum van oogenblikken, uren, dagen, maanden, jaren, eeuwen, die slechts voor ons, en niet buiten ons bestaan. Evenzoo is het met de afmetingen der ruimte gelegen, waarin wij alle voorwerpen plaatsen. Wij kunnen ons geen begin en einde aan de during, waarin de verandering der dingen plaats heeft, denken, even zoo min als grenzen aan het Heelal, ergo hebben objectief de veranderingen in de eeuwigheid en het heelal in de oneindigheid hun aanwezen. Doch de mensch, als een eindig wezen zijnde, moet dezelve onder den eindigen vorm van tijd en ruimte opvatten. - De aanteekening (op bl. 40) hebben wij volstrekt niet kunnen vatten. ‘Een

{==230==} {>>pagina-aanduiding<<}
naauwkeurig opmerker zou hier misschien kunnen vragen, of niet, het gelijk tijdige in den zelfden tijd plaats heeft, en dus niet boven die twee gelijktijdige veranderingen, nog tijd moet gedacht worden? Wij antwoordden: ja, en voegen er bij, dat zoo onze bepaling van den tijd goed gekeurd wordt, het aannemen van dien hoogeren tijd, die de gelijktijdige veranderingen omvat, het aannemen eener hoogere verandering vordert, die insgelijks gemelde verandering omvat.’ Wij zien hoegenaamd niet in, dat er een hoogere tijd voor de gelijktijdige veranderingen noodzakelijk is; alle verandering heeft immers gelijktijdig in den tijd plaats, alle menschen worden immers gelijktijdig ouder, alle planeten draaijen immers gelijktijdig om de zon, in een woord, alle verandering gaat immers gelijktijdig voort. Wat kan die hoogere tijd zijn? Zoude het begrip van eeuwigheid, als de objective grond van onzen tijdvorm, duister voor den geest van den Schrijver gezweefd hebben? Wat die hoogere verandering aangaat, die alle gelijktijdige veranderingen zoude omvatten, hierover zouden wij gaarne gewenscht hebben, dat de Schrijver zich nader had verklaard. Wij kunnen hieraan volstrekt geen begrip hechten. Alle dingen veranderen gelijktijdig, is eene duidelijke stelling, maar zij drukt ook niets meer uit, dan dat alle dingen, die te gelijk bestaan, te gelijk veranderen. Niets anders dan die dingen veranderen, zij veranderen slechts op ééne hun eigendommelijke wijze, eene hoogere verandering kan er niet bestaan, zij is niet alleen, niet noodzakelijk, maar zij is onmogelijk en ondenkbaar.
Daarentegen vinden wij (pag. 46 en 47) juiste opmerkingen aangaande het goede, als de zedewet voor het redelijke wezen. Wij lazen met genoegen ook hetgeen in de aanteekening daar ter plaatse voorkomt. ‘Eigenlijk bestaat er geen volstrekt kwaad, dat is, het kwaad, dat er is, ligt niet in de wezenheid der dingen, het is het niet verwerkelijkt zijn van iets eeuwig wezentlijks, dat verwerkelijkt moest worden; of het bestaat in eene verkeerde betrekking, waarin op zich zelven goede dingen gebragt worden. De oorzaak van het zedelijke kwaad is vooral de zinnelijkheid, die op zich zelve goed is, maar onze aandacht te veel tot zich trekt, zoodat door de verstrooijingen der wereld onze blik van God wordt afgewend en wij ons zelven niet regt kennen.’ enz. De wijsbegeerte van krause toont hier eene

{==231==} {>>pagina-aanduiding<<}
zuivere zedelijke strekking te hebben, en het beginsel der belangelooze deugdsbetrachting en der eigen wetgeving (autonomie) voor te staan.
Het tweede Stuk handelt over de ontledende kennis van het ik, als kennend, gevoelend en willend wezen. Dezelve is op eene duidelijke en geleidelijke wijze uiteengezet, zoodat de drie verschillende vermogens van den geest hierdoor in hunnen onderlingen zamenhang gemakkelijk kunnen nagegaan worden. Wij zien, op pag. 55, echter in eene noot: ‘Daar de vraag naar de waarheid en zekerheid der menschelijke kennis nog niet is beantwoord, gebruiken wij, tot dat het ons gelukt is een antwoord op die vraag te vinden, het woord kennis geheel hypothetisch.’ Moet dit beteekenen, dat er vóór krause nog geen voldoend antwoord op deze allergewigtigste vraag gegeven is? Alle wijsgeeren van vroegeren en lateren tijd hebben immers die vraag als het hoofdonderwerp van hunne overdenkingen aangemerkt. Wij zullen geene namen opnoemen, omdat wij in alle wijsgeerige stelsels die vraag meer of min grondig vinden opgelost. De uitvoerige Verhandeling van den onlangs overleden Prof. schröder, over de waarheid der menschelijke kennis, kan toch den Schrijver niet onbekend gebleven zijn. Of dat dit antwoord hier nog niet door krause zelven gegeven is? In beide gevallen behoeft men dit woord niet in een geheel hypothetischen zin te gebruiken; omdat men in de wijsbegeerte al dadelijk met de beantwoording der vraag ‘wat denken en kennen wij?’ moet beginnen. Wij kennen, volgens krause: ‘1o. ons zelven. Verder vinden wij in ons 2o. de kennis van andere redelijke wezens dan wij. Daarenboven vinden wij nog in ons 3o. de kennis der natuur, en eindelijk 4o. ook in ons de kennis van een onbepaald, oneindig wezen, van God als boven en vóór den
geest de natuur en het menschdom. Buiten God kan ik mij niets denken, daar ik mij God als oneindig, als door niets begrensd, denk, en daarom moet ik, zoo ik de gedachte, God, denk, tevens denken, God alles wat in, onder en door zich is.’ Hoe wij tot de kennis van ons zelven, het menschdom, de natuur en God, geraken, wordt vervolgens op eene geleidelijke wijze uiteengezet. De kennis van ons zelven, het zelfbewustzijn alléén is onmiddellijk, die van het bestaan onzer natuurgenooten en de buitenwereld is middellijk, door de zinnelijke indrukken en de toepassing der stambegrippen

{==232==} {>>pagina-aanduiding<<}
(categoriën) daarop, verkregen. Wij vinden, boven deze stambegrippen of verstandsvormen, in onze rede de hoogere begrippen van het oneindige en volmaakte, door plato en vele wijsgeeren na hem, Ideën genaamd; volgens krause moeten die Idëën eenen grond buiten ons hebben, en op een oneindig en volmaakt wezen rusten, dat werkelijk bestaat. Het Godsbegrip bestaat dus, hoewel niet onmiddellijk, echter oorspronkelijk in den menschelijken geest. Het bestaan van God kan niet bewezen, maar moet uit den aard van den geest zelven opgedolven worden; omdat het er oorspronkelijk in ligt. Wij stemmen gereedelijk toe, dat het aanzijn Gods niet kan bewezen worden als eene wiskunstige stelling, uit eenen hoogeren grond, omdat God de hoogste grond zelve is. Alle vroegere bewijzen, als het ontologische, om uit het begrip van een volmaakt wezen tot het bestaan van zulk een wezen te besluiten, zoo als zulks ook descartes in zijne Méditations doet, en waarmede het betoog van krause veel overeenkomst heeft, is even min een streng bewijs als het physico-teleologisch bewijs, uit den aard en de orde der natuur ontleend, en het moreele uit het bestaan eener zedelijke orde buiten, en de zedewet in ons afgeleid. Het zijn slechts redeneringen per analogie, en gevolgtrekkingen, die het bestaan Gods tot eene hooge waarschijnlijkheid verheffen. Maar met elkander verbonden, ondersteunen zij zich onderling en brengen het vraagstuk tot eenen meerderen graad van evidentie, als de enkele uiteenzetting, dat het Godsbegrip oorspronkelijk in ons ligt, en daarom God wezentlijk bestaat; hetgeen voor den opregten twijfelaar niet voldoende is, en aanleiding tot het Mysticismus geven kan. De wetenschap moet altijd, zelfs daar zij niet volstrekt bewijzen kan, trachten te verklaren en
op te helderen. Gevoel, onmiddellijke en oorspronkelijke inwendige aanschouwing, begrippen, besef (Ahnung), moeten door haar verduidelijkt en tot vaste begrippen gevormd worden, die niets twijfelachtigs of onbestemds meer bezitten.
Belangrijk is hetgeen er (op pag. 82 en volg.) voorkomt over de betrekking van God tot de wereld. ‘Wanneer wij de wereld beschouwen als het geheel, waarin alle in eenig opzigt eindige wezens bevat zijn, dan is God in zich de wereld,’ dat is: God is in de wereld, en de wereld in God; omdat er niets buiten hem, als het oneindige wezen, kan bestaan. God is de oorzaak, en wel de eeuwige oor-
{==233==} {>>pagina-aanduiding<<}
zaak der wereld. Hetgeen wij schepping noemen, is de eeuwige werkzaamheid Gods, die geen begin noch einde in den tijd heeft. Het begrip eener schepping uit niets en in den tijd, is ledig, zich zelf tegensprekend en ondenkbaar. ‘Dus is God niet de wereld en even weinig de wereld God, maar God is de wereld in en onder zich,’ dat is de wereld is in God als het gewrocht in deszelfs oorzaak, en onder God even als het gewrocht aan deszelfs oorsprong ondergeschikt is. De uitersten van het abstraet Theïsmus, dat de wereld te scherp van God afscheidt, en van het absolute Pantheïsmus, dat God met de wereld in het begrip van het Al vereenzelvigt, worden hierdoor vermeden. De Schrijver poogt bij herhaling het stelsel van krause tegen den schijn van het Pantheïsmus te verdedigen; doch het komt ons voor; dat beide een te grof denkbeeld van hetzelve koesteren, omdat men (op pag. 85) leest: ‘Het Pantheïsmus leert dat alles God is, en beschouwt de Godheid als eene vereeniging van allerlei deelen als het voortbrengsel van de wezens der wereld, als éénzelvig met de wereld, en evenzoo de wereld als eenzelvig met God.’ Dit is eene opvatting, die geenszins die van vele Pantheïsten, zoo als parmenides, plotinus, spinosa, schelling en hegel was; deze groote wijsgeeren trachten op eene verhevener wijze, de éénheid van God en
de wereld voor te stellen. Zij komt meer met het grovere materialistische gevoelen van het Système de la Nature overeen. Voor het overige doet krause hier tevens het begrip van de persoonlijkheid en het zelfbewustzijn Gods duidelijk uitkomen, doch het bewijs is voor het volgend deel der wetenschap bespaard. Zijn stelsel, als zijnde eene bemiddeling tusschen het Theïsmus en het Pantheïsmus, geeft hij den naam van Panentheïsmus. ‘Hoewel deze leer van krause, volgens den Schrijver, eeuwige waarheid bevat, is zij echter, indien men vraagt, wanneer zij in het bewustzijn der menschen is doorgebroken, gedeeltelijk nieuw, en lost den strijd der wijsgeerige stelsels op, daar zij zonder God en de wereld af te scheiden, echter het bestaan eener oneindige heilige zelfbewuste persoonlijke Voorzienigheid, buiten en boven de wereld, verkondigt.’ Deze leer is echter zoo nieuw niet, zij is reeds in die der Ideën van plato vervat; ook leibenits zeide reeds in zijne Nouveaux Essais: ‘Les idées éternelles, dont le dernier fondement est cet esprit suprême et universel qui ne peut manquer

{==234==} {>>pagina-aanduiding<<}
d'exister, dont l'entendement, à dire vrai, est la région des vérités éternelles, ces vérités contiennent la raison déterminante et le principe régulateur des existenees mêmes, en un mot, les lois de l'univers. Aussi ces vérités étant antérieures aux existences des êtres contingens, il faut bien qu'elles soient fondées dans l'existence d'une substance nécessaire.’
Het tweede deel handelt over de ontwikkeling van de wijze, waarop de wetenschap gevormd wordt, en plan van het geheele gebouw der wetenschap; het eerste Hoofdstuk, gaande over de beginselen der leer van het denken, is weder in twee stukken gesplitst; waarvan het eerste stuk gaat over de grondwerkzaamheden van het denken, en het tweede over de grondverrigtingen des denkens. Het tweede Hoofdstuk, het plan van het gebouw der wetenschap bevattende, is insgelijks in twee gedeelten gescheiden, waarvan het eerste over het plan, de hoofddeelen en de wet van het stelsel der wetenschap, en het tweede over het ontstaan der menschelijke wetenschap en hare trapsgewijze ontwikkeling, handelt. Eene juiste en stelselmatige verdeeling, waarin alles geleidelijk ontwikkeld en voorgesteld wordt. Het Godsbegrip is de nimmer uitgeputte bron, waaruit alles in de wetenschap moet worden afgeleid, en dit is het doel waarnaar het opklimmend deel der wetenschap moet streven, ‘hetzelve heeft (pag. 122), wanneer het behoorlijk ontwikkeld is, de eigenschap der ontwijfelbare zekerheid.’ Voor ons blijft echter de zekerheid omtrent dit hoofddoel der wetenschap voor het eindig wezen, altijd slechts betrekkelijk, en voor vermeerdering en versterking vatbaar, de ontwijfelbare zekerheid hieromtrent, of de absolute waarheid, is voor den mensch niet, maar voor God alleen, bereikbaar. Waarheid kan voorzeker de wijsgeerige wetenschap vinden, maar het is eene menschelijke waarheid, die zich in subjective vormen voordoet. Nog een paar aanmerkingen ten slotte. De Logica wordt, op pag. 92, ‘de wetenschap van het kennen en denken genoemd, die echter zich met vormen bezig houdt, doch tevens ook met den inhoud van dezelve.’ De Logica wordt, volgens ons gevoelen, hier op het voetspoor van
hegel, met de Ontologie verward; die zich met den aard en inhoud der begrippen bezig houdt, terwijl de Logica alleen over de wetten van het denken, de rangschikking en verhouding der enkele, soorts- en geslachtsbegrippen, de rigtigheid der oor-
{==235==} {>>pagina-aanduiding<<}
deelen, besluiten en gevolgtrekkingen, handelt. Voor deze wetenschap is en blijft aristoteles in zijn Organon nog de wetgever. Juist redeneren kan met valsche premissen plaats hebben. De waarheid der premissen te kennen, behoort aan de Metaphysica, en valt buiten het gebied der Redeneerkunde. Over het algemeen heeft de stijl van het geschrift, dat wij beschouwden, hier en daar eene Duitsche kleur, hetgeen trouwens niet anders zijn kan, uithoofde van de eigendommelijke wijze van voorstelling en uitdrukking der Duitsche wijsgeeren. Wij vermeenen echter te moeten waarschuwen voor het overnemen van woorden, die in onze taal geheel in onbruik geraakt zijn, zoo als bij het woord wezenheid reeds aangemerkt is, en volstrekt niet tot onze taal behooren, zoodat wij de vraag op bl. 96 in de aanteekening ontkennend moeten beantwoorden ‘of men op het voetspoor van krause de woorden van schouwen en schouwsel zoude kunnen bezigen?’ Wij hebben hier voor beschouwen en aanschouwen en het be- of aanschouwde voorwerp, begrip of zaak. Evenmin kunnen wij ons vereenigen om ons juist woord van zelfbewustzijn voor zelfinnigheid te verruilen, dat een zuiver germanisme is, waaraan wij volstrekt geene behoefte hebben.
Wij eindigen onze uitvoerige recensie met de betuiging, dat alleen de zucht voor de waarheid, de belangrijkheid des onderwerps en de eerbied voor de wetenschap, ons bedenkingen hebben doen maken; wij verheugen ons niet te min in de verschijning van dit werkje, dat desniettegenstaande zoo veel grondigs en schoons bevat, en wenschen, dat het zoozeer tot de lust voor de studie der wijsbegeerte in ons land moge bijdragen, dat de Schrijver onze landgenooten weldra met het overige gedeelte van het stelsel van krause zal bekend maken, en ons daardoor in de gelegenheid stellen, om een algemeen overzigt en te gelijk eene beoordeeling van hetzelve te leveren.





Maurits van Nassau, Prins van Oranje, in zijn leven, waardigheden en verdiensten voorgesteld door Mr. C.M. van der Kemp.

(Vervolg en slot van bl. 202.)

Verblind door zijne ingenomenheid met zijnen held is de

{==236==} {>>pagina-aanduiding<<}
Schrijver, om dezen te verdedigen, gewis tegen zijne bedoeling, een prediker van gevaarlijke beginselen geworden. Met wat minder ingenomenheid en zucht om maurits van allen smet schoon te wasschen zou de verdediging van zijne eer hier beter hebben kunnen uitvallen. Het tegenstaan van leycester was toch slechts eene voortzetting der bekende staatkunde van Prins willem I, die ja ook ten nutte van Nederland wel vreemde hulp wilde gebruiken, maar zonder zich van den buitenlander geheel afhankelijk temaken. Zonder dien tegenstand moest Nederland een Engelsch wingewest worden. Dit een en ander werd den jeugdigen Prins maurits duidelijk gemaakt door de meest vertrouwde vrienden van wijlen zijnen voortreffelijken vader, die ook zijne vrienden en raadslieden waren gebleven, zoo als een de villiers, bekend wegens zijn' tegenzin tegen de Engelschen, een oldenbarneveld, en meer anderen van dienzelfden stempel. Wat wonder, dat de jonge Vorst, die bij de vernedering van den vreemdeling slechts voor zich zelven winnen kon, en die aan de Staten had beloofd het voetspoor zijns vaders te zullen drukken, aan die opwekkingen het oor leende! Al dwaalde hij hierbij, afdwalingen van jeugdige eerzucht zijn te vergeven; maar geene zwakheid van karakter en laaghartigheid.
Bij dergelijke verdediging van maurits had evenwel oldenbarneveld in een gunstiger licht moeten verschijnen, en dit was tegen de bedoeling des Schrijvers. Het vuil des Prinsen wilde hij op den advocaat werpen, ofschoon hij toch nog gedwongen blijft te bekennen, dat de Prins aan dezen groote verpligting had, ja bijna zijne geheele verheffing aan hem had te danken; dat deze hiervoor ‘alles heeft gedaan wat in zijn vermogen was, en dat hij het niet verder heeft kunnen brengen,’ (bl. 155, vg. 102 tot 104.) Edelmoedig is dus dit zwartmaken zeker niet, en te minder, omdat de beschuldigingen tegen oldenbarneveld even gezocht zijn, als de verdediging van maurits het tot hiertoe is. De Schrijver stelt doorgaans meer dan hij bewijst, en volgt daarenboven bij de beoordeeling van oldenbarneveld eenen anderen maatstaf dan bij maurits. Wij hebben reeds gezien op welke zwakke gronden hij dezen voor ‘een godsdienstig vaderlander en voedsterheer der Gereformeerde kerk’ verklaart. Vergelijken wij er eens mede het bewijs voor de ongodsdienstigheid van den grooten Staatsman, die daarbij her-
{==237==} {>>pagina-aanduiding<<}
haaldelijk op eene onwaardige wijze verguisd wordt, en wel inzonderheid in de laatste afdeeling van dit eerste Deel. De na leycester's vertrek door Spanje begonnen vredehandel met elizabeth geeft er inzonderheid aanleiding toe. ‘Het was (zegt de Schrijver van maurits), alsof hij, ten gevolge van leycester's afstand eene vrijere werking gekregen hebbende, zijnen werkkring niet had willen beginnen, zonder den mond Gods gevraagd te hebben wat hij doen moest. In het begin van April dezes jaars (1588) namelijk riep hij eenige Hollandsche predikanten te samen, om hun oordeel te weten over het punt van oorlog of vrede, terwijl hij het
oordeel ook van de Zeeuwsche predikanten innam,’ bl. 73. Bl. 81 wordt evenwel gevraagd: ‘Maar welke was nu de beweegreden tot deze raadpleging? Hierover is verschil van gevoelen.’ Dit wordt ontwikkeld en bl. 83 het besluit opgemaakt. ‘Uit dit alles schijnt men dus te mogen afleiden, dat, hoezeer deze raadpleging der kerkelijken met medeweten en toestemming der Staten heeft plaats gehad, zij echter zeer tegen hunnen zin geweest is, en dat zij alleen door maurits ernstig verlangen, zekerlijk wel door vele hooge Staatsleden ondersteund, is doorgedreven, waartegen de Staten, hoe ongaarne ook, zich niet gemeend hebben te moeten verzetten.’ Wij vinden hier reeds wat veel op den schijn afgegaan. Het was alsof maurits den mond Gods wilde vragen; het schijnt alsof de Staten hebben gemeend. Was het dan niet zoo? Doch het wordt nog erger. Want op de vraag: ‘welke was nu daarmede maurits bedoeling?’ is het, bl. 83 en 84, curieus consequent antwoord: ‘Er waren er in de Staten, hoezeer slechts weinig in getal, die den vredehandel heftig dreven, en die dus, gesterkt door de doordrijvende gezindheid van Koningin elizabeth, misschien wel den boventoon verkrijgen konden. Ware hier geene vrees voor geweest, maurits zou wel denkelijk tot zulk eenen opzien barenden maatregel om de kerkelijken te raadplegen niet gekomen zijn. Maar dan ook volgt uit het gezegde, dat die weinige voorstanders des vredes grooten invloed in de Statenvergaderingen moeten gehad hebben. Wie zij geweest zijn wordt niet uitdrukkelijk gemeld; doch er zijn redenen om er françois franken,
Pensionaris van Gouda en oldenbarneveld onder te tellen. Althans, gelijk wij gezien hebben, tijdens leycester's voorstel, had Gouda de zon-
{==238==} {>>pagina-aanduiding<<}
derlingheid om zich alleen voor den vrede te verklaren; en het is niet te denken, dat zij haar gevoelen in dien tusschentijd veranderd heeft. De Pensionaris franken nu, had zeer veel invloed en was bijzonder bevriend met oldenbarneveld; weshalve men mag aannemen, dat ook deze laatste, ofschoon men van zijne gezindheid ten dezen tijde nog niets vindt aangeteekend, niet afkeerig van den vredehandel geweest is. Dit vermoeden vindt versterking in de weigering van den Heer van der myle, om zitting te nemen in den Raad van State, ten ware de Staten hem eene schriftelijke verklaring gaven, dat men hem niet zoude vergen om zich tegen zijn geweten te laten gebruiken in de zaken van den vredehandel - zulk eene volledige acte ontving hij - 23 April 1588: en hoe zonderling dezelve ook in den eersten opslag moge voorkomen, verdwijnt echter alle bevreemding bij de opmerking, dat van der myle, uit hoofde van zijne betrekking tot oldenbarneveld door het onderlinge huwelijk hunner kinderen, zeer goed met dezer inzichten bekend was, en daarom eene verzekering voor zich noodig keurde. De zaak alzoo beschouwd, is het niet te ontkennen dat er alle vrees voor gevaar was.’ - Dat klinkt nu immers als een klok? Er staat van oldenbarneveld's gezindheid nog wel niets aangeteekend, en de voorstanders van den vrede worden ook nergens met name genoemd; maar ‘bij de ware en getrouwe voorstanders van kerk en vaderland bestond alle reden van groote bezorgdheid,’ en
‘die bezorgdheid zien wij thands heerlijk in maurits doorblinken,’ want - hij raadpleegde met de Predikanten! En waarom zou hij niet? ‘Thands meer dan twintig jaren bereikt, en door leycester's afstand meerdere zelfstandigheid (?) bekomen hebbende, was hij alleszins als Stadhouder bevoegd, om zijn oordeel tegen dat van oldenbarneveld te doen gelden. Van persoonlijken afkeer of vijandige tegenwerking uit mistrouwen tegen de oprechtheid van oldenbarneveld's bedoelingen gesproten, kan hij nog geenszins beschuldigd worden. Maar hij, die beloofd had de voetstappen zijns vaders te zullen volgen, en den eed had gedaan van handhaving der Gereformeerde kerk, kon in zijn juist oordeel niet doorzien, (straks werd hem een minder juist oordeel toegekend) hoe een Spaansche vredehandel met deze verplichtingen bestaanbaar ware: en daar hij nu een tegenovergesteld gevoelen bij ver-
{==239==} {>>pagina-aanduiding<<}
scheidene machtige staatsleden (straks waren zij weinig in getal) veld zag winnen, zoo vroeg hij het advies van de Dienaren des Goddelijken Woords, ten einde uit Gods Woord en als door Gods mond (!) onderricht te worden, of hij in zijn oordeel al of niet dwaalde,’ bl. 87. Wij zien dus ‘hier reeds in maurits eene andere richting des geestes dan in oldenbarneveld. De eerste ging opentlijk en rond te werk; niet zoo de laatste, die zijne ongodsdienstigheid met goeden schijn bedekte,’ bl. 89. Dit laatste vloeit immers van zelf voort uit de gegevene praemissen? Ziet gij het niet lezer! dan mag men aannemen, al staat er ook niets van aangeteekend, dat gij niet behoort tot de ware en getrouwe voorstanders van kerk en
vaderland. Deze conclusie is zeker even wettig als die van Mr. van der kemp tegen oldenbarneveld. ‘Maar hoe dacht oldenbarneveld over het stuk van Godsdienst?’ - Deze vraag beantwoordt de Schrijver, bl. 84 en 85, op zijne wijze aldus:
‘Zelf heeft hij opentlijk zijne onverschilligheid betuigd door te schrijven, dat hij steeds de spreuk zijns grootvaders beoefend heeft, nil scire tutissima fides (235). En zijn vriend uitenbogaart, die hem toch niet boven de waarheid bezwaren zal, heeft het, als uit oldenbarneveld's eigen mond, bericht, dat deze sedert 1570, toen hij te Heidelberg belijdenis des geloofs gedaan had, tot in 1591 toe, toen hij door uitenbogaart tot beteren zin is gebracht, in Holland nimmer ten Avondmaal geweest was, en zulks uit afkeer tegen der Predikanten handelingen (236). Wat goeds nu te zeggen van het karakter van eenen man, die gedurende meer dan twintig jaren zich van des Heeren tafel onthoudt, niet om eenige gewetensoorzaak of ergernis door Predikanten in leer of leven gegeven, maar om niets beduidende redenen? en het was dus niet ten onrechte, dat men zulk eenen man ook toen reeds afkeerig van den Godsdienst en vijandig aan brave leeraren hield, te meer daar, al waren zijne redenen daarvoor eenigzins geldig te achten, zij in allen gevalle nog niet te zijnen opzichte konden bestaan, toen hij pas wederom in het vaderland gekeerd was, en nog geene ondervinding van der kerkedienaren onmatigen ijver konde verkregen hebben.’ (237) Op bl. 285 en 286 leest men, in de 235-7ste aanteekeningen, wat de Schrijver ter staving van dit harde oordeel weet in te brengen, hetgeen intusschen niet meer is dan men ook

{==240==} {>>pagina-aanduiding<<}
elders vindt. In de 235ste hooren wij, hoe trigland oldenbarneveld's spreuk opvatte en wordt er eene plaats uit de onderwijzing van calvijn aangehaald, die hier evenwel enkel woordspeling is, daar zij niets bewijzen kan. Het nihil scire tutissima fides kan trouwens ook in eenen zeer goeden zin worden opgevat, als staande tegen over die betweterij, waardoor velen werden en worden weggesleept om zich over alles beslissend te uiten. Heeft zij in zaken van Godsdienst plaats, dan leidt zij tot veroordeelen. En is die godsdienstige betweter een Staatsman, dan wordt hij door zijne ingenomenheid met zijne begrippen of inzigten ligtelijk een vervolger van andersdenkenden. Oldenbarneveld nu had als Staatsman die spreuk beoefend. Als zoodanig had hij geene geloofsbelijdenis gevolgd, maar de denkwijze van willem I, die ultra - gereformeerden zoowel als ultra-Katholieken een' teugel aanlegde, en wilde, dat alle Christelijke gezindten vrije godsdienstoefening zouden hebben: Waarom datheen, op zijnen malschen toon in 1579 op den kansel van hem verklaarde, dat de Prins ‘de Religie achtede en zoo licht veranderde als een omhangsel van een kleedt; dat hij nog om Godt, nog om de Religie gaf, maer van Staet en Nut zijnen afgodt maekte, zoodat, indien hij wiste of dagte, dat zijn hemde iet van Religie wiste ofte rieken zoude, dat hij 'tzelve zoude uittrekken en in 't vier werpen en verbranden.’ (Ghentsche Gesch. D. II, bl. 199.) Dat intusschen willem I niet onverschillig was omtrent de Godsdienst, veel minder nog ongodsdienstig, zal de Heer van der kemp wel toestemmen. Maar waarom dan nu oldenbarneveld dien smet aangewreven? Deze was een discipel van olevianus, wiens gematigdheid bekend
is, en die in 1579 aan Graaf johan van nassau schreef: ‘Nec Ecclesia armis constituitur, nec veritas vi corporali propagatur. Itaque si Magistratus coetum Eeelesiae augere, et veram religionem propagare volet, non tam in oppressionem alterius partis, quam in id incumbere atque elaborare debet, ut ministerium praedicationis verbi Dei recte sit constitutum.’ Is dan olevianus hierom nu ook een ongodsdienstig man te noemen? ‘Maar uytenbogaart heeft van oldenbarneveld berigt, dat hij zich meer dan twintig jaren van de tafel des Heeren heeft onthouden om niets beduidende redenen!’ De Heer van der kemp houde het Ref. ten goede, dat hij verklaart dit bij uytenbogaart

{==241==} {>>pagina-aanduiding<<}
niet te kunnen lezen, en dus ook niet te kunnen instemmen met de gevolgtrekking hieruit afgeleid, dat men oldenbarneveld ‘niet ten onrechte afkeerig van de Godsdienst en vijandig aan de brave leeraren hield.’ Uytenbogaart verklaart wel, dat men hem den advokaat vroeger had beschreven als ‘een hoogdravend man, afkeerig van de Religie en vijand van de Predikanten,’ doch, voegt hij er bij, dat hij dit nooit had knnnen bemerken. Ook de bekende en geprezene joh. taffin, langen tijd hofprediker van willem I, verklaarde, ‘dat de Predikanten zich te vreemd hielden van den Heer Advokaat, want dat hij de kerken veel goeds kon doen.’ Maar, zegt uytenbogaart: ‘Hij misprees somwijlen sommiger Predikanten onrekkelijkheid.’ En waarlijk, hij had hiervoor stof genoeg. Dat hij, pas wederom in het vaderland gekeerd, nog geene ondervinding van der kerkedienaren onmatigen ijver kon verkregen hebben, wordt wel door van der kemp beweerd, doch de bewijzen voor het tegendeel liggen voor de hand. Toen oldenbarneveld in 1570 te Heidelberg belijdenis aflegde van zijn geloof, was ook datheen te dier stede Predikant, en liet deze zich, in den twist met Prof. erastus over de kerktucht, zoo hevig uit, dat bullinger er hem over berispte. Van dien tijd af dagteekent dus ook reeds zijne bekendheid met dezen stouten ijveraar, wiens invloed in de Nederlandsche kerk van dien tijd groot was, die te Gent in 1579 het oproer aanstookte, en het in 1584 ook in Holland zoo bont maakte, dat de Staten van Holland hem het prediken verboden en den Advocaat Fiskaal in last gaven, om hem van Gouda naar
den Haag te brengen. Uit hetzelfde tijdperk dagteekent ook reeds oldenbarneveld's kennismaking met den, desgelijks om zijne hevigheid beruchten vriend en ambtgenoot van datheen, herm. modet, met wien hij, nadat deze door willem I tot Hofprediker was benoemd, van zelf nog al nader bekend moest worden. Deze voorbeelden, die vermeerderd zouden kunnen worden, zijn genoeg om de bewering van den Schrijver te logenstraffen. En wat mishaagde nu oldenbarneveld in dezen en anderen? Hij ‘had (zegt uytenbogaart) misnoegen in der Consistoriën te veel onderwinds en pogen naar zaken, die hij meende de politie te na aan te gaan, ook met de autoriteit van het land en der conscientiën vrijheid niet te kunnen bestaan.’ Hij nam dus op zijne beurt den geestelijken kwa-
{==242==} {>>pagina-aanduiding<<}
lijk hetgeen dezen in hem veroordeelden. Zij veroordeelden het toch in hem, dat hij den Staat op het kerkbestuur te veel invloed wilde laten uitoefenen, en hij veroordeelde in die geestelijke heeren, dat zij den Staat zoo wel als de kerk wilden regeren. Men ging welligt aan beide zijden te ver; doch dit geeft den lateren historieschrijver evenwel geen regt, om de eene of andere partij opzettelijk geheel in het ongelijk te stellen en tot dat einde zelfs der waarheid geweld aan te doen. Of is het der waarheid huldigen, wanneer, zoo als in het geval met Ds. sibrands, waarvan wij boven reeds spraken, het bijleggen van den twist door maurits in 1589, geschetst wordt als het bedrijf van een' voorzigtig voedsterheer en voorstander der Gereformeerde kerk, maar na het op nieuw uitbarsten van den twist in 1592 verzwegen, dat oldenbarneveld toen op gelijke wijze handelde! Maurits is opregt, des advocaats gedrag wordt daarentegen voorgesteld als huichelarij. ‘Door loutere betuigingen
van hartelijke gehechtheid aan kerk en vaderland zocht hij vertrouwen voor zich in te boezemen. Bij het aanvaarden zijner bediening als advocaat van den Lande in Maart 1586, had hij te kennen gegeven niets anders dan de vordering van Gods eer en het welvaren en den dienst des lands voor oogen te willen hebben, en tevens zijn ontslag bedongen in geval van handeling om het land aan den Spanjaard te brengen.’ En ‘toen men hem ten volgenden jare niet meer zoo gemakkelijk van de hand wilde gaan, en hij uit spijt daarvan op den 20 April zijn ontslag verzocht, maar ook gebeden werd zijnen dienst voort te zetten, bedong hij zich, benevens vrijdom van zijne instructie, al weder dat ontslag, ingeval er gehandeld zou worden van vrede of van overdracht dezer landen zonder vooruitbeding van Godsdienst en 's lands privilegiën. Het is opmerkelijk dat hij juist weder op den 15 April verklaarde zijn ontslag te willen nemen. Redenen hiervoor worden niet vermeld.’ Zóó schrijft van der kemp, bl. 85, 86. Houdt men hierbij in het oog, dat er te dien dage juist sprake was van ‘vredehandeling’, dan wordt des advocaats laatste verzoek om ontslag een natuurlijk uitvloeisel van de voorwaarden, op welke hij ten vorigen jare was aangebleven. Er behoefden geene bijzondere redenen vermeld te worden. Een niet vooringenomen gemoed wordt dus onaangenaam getroffen, wanneer er nog in denzelfden volzin volgt: ‘maar

{==243==} {>>pagina-aanduiding<<}
men mag veilig aannemen, dat hij gewoonlijk zijn ontslag verzocht, wanneer hij zich op eene ernstige wijze zag tegengewerkt, (dit is bilderdijk nagepraat) daar hij wel gevoelde, dat ook zelfs zijne tegenstanders zijnen dienst niet gaarne ontbeerden en dus liever zouden toegeven dan hem laten vertrekken.’ (Inderdaad zeer vereerend voor den advocaat en een bewijs voor den allen beheerschenden invloed van eenen grooten geest. De Schrijver vervolgt echter) ‘Hoedanig ook zijne vroegere betuigingen tegen het maken van vrede met den Spanjaard mogen geweest zijn, betuigingen die men aan zijnen tegenstand tegen leycester mag toeschrijven; niet onvermoedelijk’ (intusschen nog zeer verre van bewezen) ‘is het, dat nu leycester verwijderd was, hij van toon begon te veranderen en zijne neiging tot den vrede aan den dag te leggen.’ Ref. dacht, nadat hij dit gelezen had, aan het 112de antwoord in den Heidelbergschen Catechismus en legde, niet zonder eenige onaangename gewaarwording, deze lofrede op Prins maurits vooreerst wat ter zijde; want het bedroefde hem, dat een geleerd man, door vooroordeelen verblind, zich zelven op dergelijke wijze ten toon kon stellen.
Oldenbarneveld was in geene 20 jaren (zegt de Schrijver) ten Avondmaal geweest, en dit was om niets beduidende redenen. Zou hij zelf met ware stichting den dood des Heeren kunnen verkondigen, wanneer deze heilige handeling werd bestuurd door één' der ‘toongevers van den Synodalen stempel?’ Heeft hij altijd den dienaar kunnen voorbijzien, wanneer het bij dergelijke gelegenheden was: ‘de Meester is dáár en Hij roept u!?’ Wij kunnen niet gelooven, dat de tegenwoordige Haagsche Predikanten in leer of leven aan hem en zijne geestverwanten meer ergernis zullen geven, dan een datheen, modet enz. aan oldenbarneveld gaven. Mr. van der kemp, gedwongen van den advocaat te verklaren: ‘zedeloos van gedrag was hij niet.’ laat er dadelijk op volgen: ‘maar dit kan ook van vele vijanden des Evangelies gezegd worden.’ Alzoo behoeft men de menschen niet langer naar hunne daden te beoordeelen? - Jakobus dacht er anders over, en de Heer ook.
Wilde Ref. alles, wat hij bij dit eerste Deel aanstipte, op gelijke wijze ontleden, hij zou de grenzen, voor eene aankondiging in de Vaderl. Letteroef. gesteld, verre te buiten gaan. Hij moet zich dus bekorten; doch wil, eer hij van

{==244==} {>>pagina-aanduiding<<}
dit deel afscheid neemt, zich nog een oogenblik bij des Schrijvers voorstelling van leycester ophouden. Het hoogst onzedelijk gedrag van dien man wordt thans door geen' geschiedschrijver meer betwijfeld. Naar des Schrijvers beginselen is hij evenwel te verdedigen. ‘Wij willen (zegt hij bl. 259) niet ontkennen, dat er tegen velen zijner maatregelen gegronde aanmerkingen kunnen worden ingebragt, hoezeer men tevens moet bedenken het ne jupiter quidem omnibus:’ (Waarom dan van oldenbarneveld meer gevorderd?) ‘Wel is waar wordt hem gewoonlijk verregaande zedeloosheid toegeschreven (ook het vermoorden zijner vrouwen) maar hiervan heeft hij in Nederland geene bewijzen gegeven;’ (oldenbarneveld immers even weinig) ‘waar hij (NB.) slechts van heerschzucht in het staatkundige, van huichelarij in het Godsdienstige,’ (kleinigheden derhalve, behalve welke men aan oldenbarneveld ook waarlijk niets weet ten laste te leggen) ‘is beschuldigd, terwijl men weet, wat men van zoodanige beschuldiging in den mond der Oldenbarneveldsche’ (omgekeerd, de Leyeestersche) ‘factie, te denken hebbe.’ Wij kunnen, gelijk men ziet, des Schrijvers bewijsvoering overnemen, en dan oldenbarneveld op gelijke, ja betere wijze verontschuldigen, dan van der kemp, leycester, want de misdrijven van vergiftiging, enz., waarvan leycester beschuldigd is geworden, zijn nog nooit op rekening van 's lands advocaat gesteld. Deze was slechts geen vriend van ijveraars, gelijk datheen, modet, enz. c.s.; leycester daarentegen, vleide deze mannen en hunnen aanhang. Was oldenbarneveld nu hierom een
vijand van de Godsdienst? Mr. van der kemp heeft zich in dit deel vele moeite gegeven, om hem als zoodanig te doen voorkomen, maar bewezen heeft hij het niet; wel daarentegen zijne eigene zucht, om Prins maurits tot den rang der heiligen onder de menschenkinderen te verheffen, en olbenbarneveld zoo zwart te maken, als een advocaat met mogelijkheid door een' advocaat gezwart kan worden. De Schrijver moet de, door de Hoogl. royaards aan het licht gebragte concept-kerkenorde van willem I kennen. Hij heeft er evenwel geene notitie van genomen; want hierdoor zou hij zich zelven, bl. 107, de gelegenheid hebben afgesneden om het concept van 1591 op het schuldblad van oldenbarneveld te stellen. Zijne taak. hoezeer onaangezocht opgenomen, is, zijnen cliënt vrij

{==245==} {>>pagina-aanduiding<<}
te pleiten van alle schuld. Zijn er bij tijd en wijle feiten te verdedigen, die niet zijn weg te praten, dan moet de schuld der berispelijke daden op rekening van eenen anderen worden overgebragt, en wel bij voorkeur op die van oldenbarneveld, omdat er, bij dien naam, in het leven van maurits eene vuile bladzijde zal voorkomen, welker vlekken maar niet zijn weg te wisschen.
Met het eerste deel van deze ‘verdediging van de eer van Prins maurits,’ loopt Ref., blijkens het gezegde, dus nog niet hoog. Het geheel had beter kunnen zijn, dewijl er vooreerst bij maurits nog niet zoo bijster veel te verdedigen viel, en die kwaadaardige en onbewezen uitvallen tegen den advocaat gerustelijk hadden kunnen achterblijven. Zeker toch was bij dien man, tot 1594 ten minste, meer te prijzen dan te laken. Door te veel te willen doen, heeft Mr. van der kemp dus bij onbevangenen minder uitgerigt, dan hij wilde. De stijl is stroef en soms duister. Op de spelling willen wij niet hechten. De uitvoering is goed.




Nederlands Oost-Indië, of Beschrijving der Nederlandsche Bezittingen in Oost-Indië, door A.J. van der Aa. Voorafgegaan van een beknopt overzigt van de vestiging en uitbreiding der magt van Nederland aldaar. Met Platen en Kaarten. 1ste, 2de en 3de Aflevering. Te Amsterdam, bij J.F. Schleijer. 1845. In gr. 8vo. f 1-50.

Alles, wat tot de regte kennis van onze zoo belangrijke Oostindische Bezittingen kan strekken, zal wel niet als overtollig beschouwd worden; en, hoezeer er in de laatste jaren meer over geschreven werd, zoo behelzen echter die werken meestal slechts eene gedeeltelijke beschrijving, waardoor men, om van onze Bezittingen aldaar nadere kennis te bekomen, wel verpligt is, zich een aantal werken aan te schaffen, waaronder er dan vele zijn, die óf zeer kostbaar óf minder onder het bereik van het algemeen liggen.
Het is echter geene gemakkelijke taak, die de Schrijver zich heeft ten doel gesteld, om uit zoo vele stukken, als er over Oostindië handelen, juist datgene te putten, wat wetenswaardig is, en zoo wel de aardrijkskunde, geschiedenis, voortbrengselen des lands, als de zeden en gewoonten dier verschillende volken omvat. Dan, de Schrijver zegt in de

{==246==} {>>pagina-aanduiding<<}
voorrede van de 1ste Aflevering: ‘Naauwelijks nog met het schrijven van dit werk aangevangen, werden wij daarin zeer bemoedigd en ons de zware taak niet weinig verligt, door een' ons toegekomen brief van den geachten Generaal-Majoor nahuys van burgst, die deze onderneming niet alleen een zeer gelukkig denkbeeld noemt, maar ons tevens ook den toegang tot zijne hoogstbelangrijke bibliotheek over Oost-Indië gunstig wilde verleenen; terwijl Zijn Hoog Edel-Gestr. ons daarbij tevens berigt, dat vele zijner Indische vrienden, onder anderen Zijne Exc. de Oud-Gouverneur-Generaal van Indië, Baron merkus de kock, mede in dat gevoelen deelen.’ Ref. hoopt, dat de Schrijver, bij de aanbieding van zoo veel rijke bronnen, zijne verwachtingen zal voldaan zien, en Nederland verrijkt worden met een werk, waaruit het groote belang, dat het in die Bezittingen behoort te stellen, blijken zal, en dat alsdan voorzeker van eene blijvende waarde zal wezen.
Ref. heeft de drie eerste Afleveringen van deze Beschrijving voor zich. Zij behelzen: de ontdekkingen der Portugezen; eene korte beschrijving der togten, om langs het Noorden eenen weg naar Indië te zoeken, bezuiden Afrika om, door de straat van Magellaan. Verder de geschiedenis der vestiging en uitbreiding van de magt der Nederlanders in Oostindië; de oprigting der Nederlandsche Oostindische Compagnie; de eerste verrigtingen der Maatschappij, en een kort overzigt van het leven en de daden der Gouverneurs-Generaal; Nederlands Oostindië in het algemeen; ligging en verdeeling; grootte en bevolking; luchtsgesteldheid; de inboorlingen; hunne gestalte, geaardheid, kleeding, wapentuig, vestingen, listen en hinderlagen; de krijgsmagt; regeringsvorm en rangverdeeling; huwelijksplegtigheden; begrafenisplegtigheden.
Het geheel is belangrijk en onderhoudend, en men vindt hier zeer vele bijzonderheden, die toonen, dat de Schrijver zijn onderzoek met zorg heeft aangewend. Op sommige onnaauwkeurigheden wil Ref. echter opmerkzaam maken. Bl. 72 staat het jaartal 1626 moet 1627 zijn; bl. 75, 14 April voor 19 April; bl. 87 vinden wij, dat speelman in 1694 overleed, moet zijn 1684; bl. 88, 18 Augustus voor 28 Julij; bl. 89, 18 October voor 17 November; op bl. 98 is verzuimd het sterfjaar van van der parra bij te voegen (1775); bl. 99, 1760 voor 1780; bl. 103, 1806 voor 1808. Dergelijke

{==247==} {>>pagina-aanduiding<<}
anachronismen en misstellingen moest men niet aantreffen. Ook vindt men hier en daar drukfouten, als bl. 120, bajoe voor badjoe; bl. 122, pabang voor parang; bl. 123, gadak voor gada; bl. 128, petja-kakies voor pitjah-kaki; bl. 134, Tommagong voor Tomonggong e.d.
Voorts heeft Ref. deze Afleveringen met groot genoegen gelezen; hij wenscht den Heere van der aa lust en kracht toe, om, bij de hulpmiddelen, die hem zoo mild en rijk worden aangeboden, zijnen arbeid voort te zetten, en twijfelt niet, of het vervolg, aan het begin beantwoordende, zal algemeenen bijval vinden. Papier en letter zijn zeer goed. De plaat van een gezigt op den Waterval der Rivier Tji-guereux, en het portret van den Gouverneur-Generaal koen, zijn uitnemend uitgevoerd, en deze staalgravuren versieren in waarheid deze Afleveringen. Wij nemen nu van het werk afscheid, om, wanneer weêr eenige Afleveringen (die toch niet te lang zullen uitblijven?) het licht zien, er nader op terug te komen.

Over de bemanning van 's Rijks Oorlogs- en der Koopvaardijschepen, door een' Vriend der Marine. Te 's Gravenhage, bij P.C. Dill. 1845. In gr. 8vo. 22 bl. f :-25.

Na gewezen te hebben op de moeijelijkheden, die er bestaan, om onze Oorlogs- en Koopvaardijschepen voldoende bemand te krijgen, wil de Schrijver, dat van Gouvernementswege worde opgerigt eene koninklijke keurbende ter zee, bestaande uit zee- en varenslieden, die, allen ingeschreven, alleen dan maar zouden worden opgeroepen, wanneer hunne dienst aan boord gevorderd werd; en inmiddels hun beroep konden blijven uitoefenen, en aan wie, door het Gouvernement, eenige eer en voordeelen zouden worden toegekend; onder anderen de eer te hebben, tot die Koninklijke keurbende te behooren! Eene bijzonder uitmuntende uniform te dragen! Verzachte straffen! Gagement te bekomen, na het 50ste levensjaar bereikt en den lande werkelijk aan boord van 's Rijks Schepen gediend te hebben; te betalen door Reeders, Eigenaars of Huurders van Schepen! Na een zeker getal jaren te hebben gediend, eene metalen of zilveren medaille te bekomen; gratis onderwijs voor de zoons der ingeschrevenen; terwijl, al verder, de Kapiteins van de Commercie-
{==248==} {>>pagina-aanduiding<<}
Zeevaart, (Gezaghebbers der Koopvaardijschepen) insgelijks zouden moeten opgeroepen worden, om zich bij die keurbende te laten inschrijven, die dan, indien de nood het vorderde, aan boord van 's Rijks Schepen als Extra-ordinair Zee-Officier zouden dienen, en ter onderscheiding eene zilveren medaille op de linkerborst zouden moeten dragen, enz. enz. Vervolgens behandelt de Schrijver de tegenwoordige wijze van aanneming, en betoogt, 1o.) dat het weinig voldoende is tot spoedige en bekwame bemanning der Schepen en Vaartuigen; 2o.) groote decline veroorzaakt aan 's Rijks Zeemagt; en 3o.) tot groot bezwaar verstrekt voor 's Rijks schatkist.
Hier en daar is in dit stukje veel goeds; maar de opgenoemde theoriën van den Vriend der Marine zouden zeer moeijelijk in praktijk te brengen zijn; en wij besluiten met te zeggen, dat wij het stukje als een vlugschrift beschouwen, dat niet veel beteekent, daar het door den Schrijver voorgedragen plan, zoo het al niet onuitvoerbaar is, voorzeker weinig bijval vinden zou.

Brief aan den Bisschop van Dardanië, Apostolischen Vicaris van Breda, in antwoord op deszelfs Mandement tegen het verspreiden en lezen der Heilige Schriften. Door W.P. Tiddy, Agent van het Britsch en Buitenlandsch Bijbelgenootschap in België en de Nederlanden. Te Brussel en Breda, bij J.H. Briard. 1845. In gr. 8vo. 21 bl. f :-05.

Op Zondag den 14 September 1845 is in alle Roomschgezinde gemeenten van het Vicariaat van Breda (waartoe, hehalve de Zeeuwsche gemeenten, behooren 43 gemeenten in het arrondissement Breda) afgekondigd een zoogenaamd mandement van den Vicaris Apostolijk j. van hooydonck, wien de Paus te Rome benoemd heeft tot Bisschop van Dardanië. Oudtijds droegen twee landen dezen naam. Het eene in Klein-Azië tusschen den Hellespont en den oorsprong der rivier Granicus, het andere Dardanië gelegen in het bovenste gedeelte van Moesië, grenzende aan Illyrië en Macedonië. Waar het Bisdom van den Vicaris van hooydonck gelegen is, is niet bekend. Trouwens het is eene benoeming in partibus infidelium, en dan gebeurt het wel eens meer, dat een Bisschop zelf niet regt weet, waar hij te huis behoort. Wij beschouwen dus het geven van den titel Bisschop van Dar-
{==249==} {>>pagina-aanduiding<<}
danië aan den man als zijnde facultatief. Men kan hem zoo noemen, of men kan het laten. In Nederland is de man niet anders dan Vicaris van den Paus. Maar, om tot het reeds genoemde mandement terug te keeren, ware het er bij gebleven, dat het alleen in de kerken ware afgekondigd, waarschijnlijk zou van hetzelve buiten die kerken niet veel kennis zijn genomen. Maar dagbladen of tijdschriften hebben den inhoud door de Drukpers openbaar gemaakt; en zoo is het dan door geheel Nederland bekend geworden, dat de Vicaris van hooydonck de H. Schriften noemt pijlen, waarmede de Duivel de hartader van het geloof poogt te treffen; hen, die den Bijbel te koop
aanbieden of uitgeven, noemt hij handlangers van den Satan. Zijne geloovigen vermaant hij, om, indien zij reeds Bijbels hebben gekocht of aangenomen, het voorbeeld te volgen van die van Ephesen, die, volgens Hand. 19:19, vóór hunnen overgang tot het Christendom ijdele kunsten, dat is zoogenaamde tooverij, gepleegd hebbende, de boeken, die zij daartoe plagten te gebruiken, bijeenbragten en verbrandden.

- Quo numine laeso, 
Quidve dolens - tantae animis coelestibus irae? 

Sedert eenige maanden is te Breda eene bloeijende drukkerij van Bijbels, benevens een Bijbel-depot, waarin Bijbels in honderd acht en dertig talen voorhanden, en tot eenen geringen prijs voor alle Christelijke gezindheden, door de kerkelijke Overheden van iedere gezindte zijn goedgekeurd, te bekomen zijn.

Hinc illae lacrymae! 

Een mandement, hetwelk deze Bijbeldrukkerij en hen, die in betrekking tot deze inrigting staan, tot een voorwerp van haat en verfoeijing moest maken in het oog van het grootere deel der bevolking van de Stad en omstreek van Breda, kon niet met onverschilligheid beschouwd worden door den waardigen Heer tiddy, die, als Agent van het Britsch en buitenlandsch Bijbelgenootschap, de in Breda gevestigde Bijbeldrukkerij en Bijbel-depôt bestuurt. Hij nam het voornemen, om zich zelven, zijne werkzaamheden, en ook de door hem uitgegevene en afgeleverde Bijbels, tegen de beschuldigingen van den Vicaris te verdedigen; en het is deze verdediging, welke bevat is in den thans door ons

{==250==} {>>pagina-aanduiding<<}
aangekondigden Brief. De Schrijver zegt: ‘Beiden noemen wij ons dienaren van God, en beiden belijden wij zijn werk te doen: gij, in het gebruiken van al uwen invloed, om de verspreiding van de Schriften, door het Bijbelgenootschap uitgegeven, te vernietigen en het lezen derzelve voor te komen; ik, in het doen van elke poging, om de lieden over te halen dezelve te koopen, en ze zorgvuldig en aanhoudend te lezen. Doch beiden, voorzeker, kunnen wij niet bezig zijn in het werk van God; beiden kunnen wij Hem niet welbehagelijk zijn. Een van beiden is noodwendig handelende tegen Zijnen wil. Wie onzer is dit nu? - Indien ik mijn werk niet ten volle door Gods woord kan regtvaardigen, maar bevonden worde het werk des Duivels te doen, gelijk gij dit beweert, dan bevind ik mij, dit gevoel ik, in eenen allerverschrikkelijksten toestand; en in dusdanig geval zijn uwe vervloekingen in geenen deele te zwaar. Doch indien God mijn werk, in Zijn Woord, niet veroordeelt, zoo Hij het integendeel beveelt, hoe vreeselijk zal dan Zijn oordeel zijn over al de genen, die te zamen beraadslagen tegen Hem! - Het is niet om des geschils, Mijnheer! maar om der waarheid en onzer onsterfelijke zielen wil, dat ik deze bladzijden tot u rigt. Het is met het doel, om U die verdediging voor te leggen, met welke ik bereid ben om voor mijnen God te verschijnen. Zal ik niet, staande voor den Regterstoel van christus, mij met alle regt op Hem mogen beroepen, en tot Hem zeggen: Heer! toen Gij op aarde waart, hebt Gij het volk bevolen de Schriften te onderzoeken, zeggende, dat wij in dezelve het eeuwige leven hebben, en dat zij zalig zijn, die Uw Woord hooren en bewaren: ik geloofde, dat dit waarheid was, omdat Gij het gesproken hebt, en ik poogde mijne medezondaren te helpen tot het gehoorzamen van Uw Woord. Zal Hij mij veroordeelen, gelijk gij het gedaan hebt? - Zal onze Regter niet van u eischen, aan te wijzen, in wat gedeelte onze Bijbels valsch zijn, waarin zij
kettersch zijn? Zal Hij u niet vragen, of, alvorens uw mandement neder te schrijven, gij onze uitgaven nagezien hebt, om te zien, of zij vervalscht waren, dan niet, en of gij immer aan het Genootschap de valsche vertalingen en de ketterijen aangewezen hebt? Zal Hij niet van u vorderen, dat gij Hem aantoont, wat gij gedaan hebt, om goede en getrouwe Bijbels aan het volk te verschaffen, ten bewijze dat gij de verspreiding en de lezing van Zijn Woord

{==251==} {>>pagina-aanduiding<<}
niet wilde verhinderen, maar dat gij al wat in uw vermogen was hebt aangewend om Zijne bevelen te gehoorzamen?’
Vooral is het de hoogernstige toon, waarin de Heer tiddy schrijft, zijne duidelijkheid zelfs voor den eenvoudigste, die dezen Brief zeer merkwaardig doen zijn. Zal de Vicaris van hooydonck op het geschrift van den Heer tiddy antwoorden? Zal hij zijn mandement kunnen verdedigen? Zal hij het pogen te doen? De tijd zal het leeren, en doen blijken, of het verlangen ook van zoo vele Roomschgezinden, die dezen Brief lezen, en die naar waarheid dorsten, zal bevredigd worden.




Geertruida, of de strijd tusschen Geloof en Liefde. Een Verhaal uit onzen tijd. Te Amsterdam, bij S.J. Prins. 1845. In kl. 8vo. 98 bl. f :-90.

Dit verhaal kan beschouwd worden als een tegenhanger van Antje en het grootere werk Hendrik en Maria. Het boekje levert bij het lezen aangenaam onderhoud op, en verdient aanbeveling bij allen, die, vooral in jeugdigen leeftijd, van welke Godsdienstgezindte ook, in gevaar of verzoeking komen, om hunne godsdienstige belijdenis, tegen hunne overtuiging in, te verzaken, tot bereiking van eenig begeerlijk doel; bij voorbeeld het geraken tot een gewenscht huwelijk. Vooral is hier treffend geschilderd de gewetenswroeging der verleide en zelfs het ongelukkige gevolg voor den verleider zelv', die van zijnen magtigen invloed op het vrouwelijke hart gebruik had gemaakt, om zijne beminde tot ontrouw aan haar geloof over te halen.
Het werkje vinde die welwillende ontvangst, welke hetzelve, naar onze meening, waardig is.

Lotgevallen der Familie Scattergood, door Albert Smith. Te Rotterdam, bij H. Nijgh. 1845. In gr. 8vo. 454 bl. f 5-40.

Zoo men vraagt, of het plan van dit verhaal gelukkig is zamengesteld, of de intrigue van eene levendige verbeelding getuigt, of de verwarring kunstig te weeg gebragt, en de ontwarring evenzeer met kunst beproefd is, dan moeten wij

{==252==} {>>pagina-aanduiding<<}
op die vragen een stellig ontkennend antwoord geven. Daar is het talent van den schrijver niet te zoeken. Dat behoeft trouwens het publiek niet het eerst uit zijne Familie Scattergood te leeren. Wie Simon Ledbury gelezen heeft, in der tijd in het Leeskabinet opgenomen, die weet, dat het de beschrijving der détails zijn, de natuurlijke teekening zijner personen, het camera obscura-achtige van zijne voorstelling, waarin het humor van den Engelschen Schrijver moet gezocht worden. Als roman staat dan ook dit verhaal op geenen hoogen trap van waarde. Men zou kunnen vragen: heeft de Schrijver zich daarvoor wel een geregeld plan voorgesteld? Zoo ja, dan is het toch slechts gedeeltelijk of gebrekkig ten uitvoer gebragt; daardoor is de belangstelling voor sommigen der hoofdpersonen weinig opgewekt, en hunne handelingen en niet genoeg gemotiveerd en onnatuurlijk. Dit geldt b.v. van de geschiedenis van den jongen scattergood; terwijl ook clara eigenlijk te weinig hoofdpersoon van het geheele boek is.
Maar zoo men deze gebreken over het hoofd ziet, en van eene vrolijke, luimige lectuur houdt, dan zal men in dit boek voldoening voor zijnen smaak kunnen vinden. Het is eene eigenaardige soort van humor, die wij hier aantreffen. Het is de naauwkeurige, minutieuze teekening van personen, dagelijksche tooneelen en voorvallen, waarbij de belagchelijke zijde der dingen als van zelve sterk uitkomt. In dergelijke schilderingen ligt het talent van den Schrijver, en daarvan vloeit zijn boek over. Wie er dit in zoekt, zal zich niet teleurgesteld vinden, en Ref. erkent gaarne, dat hij het voor een groot gedeelte met genoegen heeft gelezen, en als eene aangename uitspannings-leetuur gerust durft aanbevelen. Het is waarlijk jammer, dat de Schrijver zich niet meer moeite heeft gegeven, om den eigenlijken roman belangwekkender te maken en beter uit te werken. Men zou bijna vermoeden, dat hij voor een of ander tijdschrift maandelijks zijn bepaald tantum heeft moeten leveren, of een zeker aantal afleveringen heeft moeten vullen, en begonnen is te schrijven en heeft voortgeschreven, zonder dat zijn plan eigenlijk nog tot rijpheid was gekomen. Deze ellendige manier van boekenmaken komt hoe langer zoo meer, vooral ook bij onze Engelsche buren, in de mode, zeker niet ten voordeele van eene degelijke behandeling.
Het boek is versierd met een aantal doorgaans niet onaardige steendrukplaten, en is daarenboven net gedrukt en uitgevoerd. Het vinde zijne lezers, en doe hun een aangenaam uurtje slijten, wanneer zij eene vrolijke uitspanningslectuur zoeken.





{==253==} {>>pagina-aanduiding<<}

Boekbeschouwing.

Het Leven van Jesus, door Dr. J.J. van Oosterzee, Predikant te Rotterdam. Isten Deels Iste Stuk.

(Vervolg van bl. 219.)

In de volgende § 10 handclt van oosterzee over het Evangelie van marcus. Hij neemt aan, wat onlangs door Dr. j.j. doedes werd betoogd, dat de schrijver van het tweede Evangelie niet is joannes marcus, de Neef van barnabas, maar een andere marcus, die de leerling en ἑρμενευτὴς van petrus was, eene benaming, die te kennen geeft, dat hij den hoofdinhoud van petrus' mondeling onderwijs in geschrifte heeft gebragt. Dit wordt dan ook gestaafd door verschillende opgaven der kerkvaders, die hierin overeenstemmen, dat petrus op de vervaardiging van marcus' Evangelie werkelijk eenigen invloed uitgeoefend heeft. De hoofdzaak in de berigten van papias, clemens alexandrinus, eusebius en irenaeus, die door van oosterzee worden medegedeeld, schijnt hierop neder te komen: ‘dat, vooreerst, marcus zich aan den hoofdinhoud der Petrinische Evangelieverkondiging gehouden, en, ten tweede, petrus de opteekening daarvan, nadat zij geschied was, in het algemeen goedgekeurd en tot godsdienstig gebruik aanbevolen heeft.’
Zoowel de echtheid als de ongeschondenheid van het tweede Evangelie laten zich voldoende regtvaardigen. Marcus heeft zijn geschrift in het Grieksch opgesteld voor Christenen uit de Heidenen. Zijn Evangelie is geschreven te Rome nog in of kort vóór het jaar 67 (het waarschijnlijk sterfjaar van petrus) en waarschijnlijk in 68 onder de gemeente begonnen verspreid te worden.
Het kenmerkende van marcus' Evangelie wordt afgeleid uit de ondergeschikte betrekking, waarin marcus

{==254==} {>>pagina-aanduiding<<}
tot den Apostel petrus geplaatst was. ‘Hij onderzoekt niet zelfstandig de bronnen, gelijk lucas, maar volgt geleidelijk de Galilesche overlevering, zoo als petrus die predikt.’
Referent mist hier de gewone naauwkeurigheid van den geleerden Schrijver. Wij willen althans niet aannemen, dat van oosterzee in ernst zou beweren, dat petrus gepredikt heeft Galilesche overlevering; 't is ons niet onbekend, dat de overlevering in een' zeer goeden zin bron der Evangelische geschiedverhalen, in de geschriften van het N.V. opgeteekend, genoemd kan worden, maar ook bron van de mondelinge prediking der Apostelen? Wij meenden, dat petrus zal verkondigd hebben, niet wat hem door anderen aangaande jezus was overgeleverd, maar wat hij zelf als oog- en oorgetuige des Heeren had gezien en gehoord.
Als het kenmerkende van marcus' Evangelie wordt verder opgenoemd, dat het meer aanschouwelijkheid en minder diepte dan dat van mattheus heeft. Er is een meer intuitief dan intellectueel element in zijn Evangelie. Dramatisch is het karakter zijner geheele voorstelling. De toon is levendig en vurig. In zijn Evangelie vinden wij de sporen van heilige geestdrift voor de zaak van het Godsrijk, en van eenen misschien meer vurigen dan gestadigen ijver. Hij is ver van alle Joodschgezinde bekrompenheid verwijderd. Het oogpunt, waaruit hij den Verlosser beschouwt, is geen ander dan dit: Jezus, de menschgeworden zoon van God.
§ 11. Het Evangelie van lucas, den vriend en reisgenoot van paulus. Tot staving der echtheid van dit geschrift wijst van oosterzee op de getuigenis, die de Handelingen voor het Evangelie van lucas afleggen. De hypothese, dat niet lucas, maar timotheus, de reisgenoot van paulus was, die in de Handelingen optreedt, wordt zegevierend wederlegd. Als getuigen voor de echtheid van lucas' Evangelie worden genoemd irenaeus, tertullianus, origenes, eusebius. Het stilzwijgen van papias wordt als een zijdelingsch bewijs be-
{==255==} {>>pagina-aanduiding<<}
schouwd; nog vinden wij aangehaald de getuigenis van den bekenden marcion in het midden der tweede eeuw.
Naar alle waarschijnlijkheid was lucas Christen uit de Heidenen, geboortig van Antiochië, van beroep een arts, die, behalve met paulus, ook met andere Apostelen schijnt bekend te zijn geweest, en alzoo volkomen in staat was, om eene geloofwaardige getuigenis aangaande den christus mede te deelen. Van oosterzee toont bondig aan, hoe wij dit een en ander betrekkelijk den persoon van lucas in de innerlijke gesteldheid van zijn Evangelie bevestigd vinden, en hoe de genoemde bijzonderheden gronden bevatten voor de geloofwaardigheid van lucas, zoo sterk als zelden te geven waren betrekkelijk eenen persoon, die geen ooggetuige was van hetgeen hij verhaalde.
Het doel, dat lucas zich met zijn schrijven voorstelde, was, volgens zijnen Proloog: zekerheid aan theophilus te geven van hetgeen waarin deze onderwezen was. Hij wilde aangaande de levensgeschiedenis van jezus iets beters leveren, dan hem tot nog toe door anderen bekend was.
Daartoe heeft hij zich, naar luid der oude overlevering, van paulus' voorlichting en mededeelingen bediend. Wat sommigen beweren, dat lucas zijn Evangelie eerst na den dood van paulus geschreven heeft en dus niet meer onder des Apostels oog arbeiden kon, dit is niet bewijsbaar, daartegen pleit het slot der Handelingen. Plaatsen wij het tijdstip van des Apostels dood in 67, dan moet lucas, waarschijnlijk kort te voren, onder zijn' invloed, zoowel het Evangelie als de Handelingen hebben opgeteekend.
Sprekende over de bronnen van lucas, geeft van oosterzee eerst eene belangrijke ontwikkeling van hetgeen lucas zelf in zijne voorrede, I:1-4, heeft opgeteekend; en vat dan al het besprokene in deze slotsom zamen: ‘Schriftelijke gedenkstukken, opgenomen na behoorlijke critiek, en vereenigd met de mondelinge overlevering, zoo als die door paulus' prediking werd aangevuld en gezuiverd, zietdaar wat wij ons voorstellen als

{==256==} {>>pagina-aanduiding<<}
bronnen van lucas.’ (Wij denken hierop later terug te komen.)
De Schrijver vestigt verder onze aandacht op de hooge belangrijkheid van lucas' Evangelie; hij wijst op eenige bijzonderheden, die over de heerlijkheid van jezus' verschijning het helderst licht verspreiden en die bij hem alleen zijn te vinden; dan op het bepaalde oogpunt, waaruit lucas ons den Verlosser doet kennen. ‘Zoo waar het is, wat door allen, die over dit onderwerp in den laatsten tijd schreven, is opgemerkt, dat lucas ons jezus' menschheid, en wel van hare beminnelijkste zijde in een treffend licht plaatst, zoo zeker is het ook, wat tot nog toe niet opzettelijk werd aangewezen, dat deze menschelijke grootheid van jezus bij lucas opgelusterd wordt, door gedurige tegenoverstelling, zoowel tegen zijne uitwendige geringheid, als tegen de boosheid zijner vijanden. De christus Gods door herders begroet; maria's bevallige zuigeling met het offer der armoede Gode gewijd; de leeraar van Nazareth met aangename woorden op de lippen, tegenover de schare, die Hem van de steilte wil nederstorten. Zijne barmhartigheid jegens de boetvaardige zondares, tegenover de liefdelooze bekrompenheid van zijnen gastheer. Zijne vergevensgezindheid jegens de onherbergzame Samaritanen, tegenover den onberaden' ijver van de zonen des donders. Zijne tranen over Jeruzalem, tegenover de hardnekkige ongevoeligheid en het oppervlakkig vreugdebetoon des volks. Zijne edelmoedigheid jegens malchus, tegenover de onbuigzaamheid der vijanden. Zijne zelfbeheersching voor herodes, tegenover de ligtzinnigheid, die Hem aangaapt, en den laster, die Hem aanklaagt. Zijne bede aan het kruis, tegenover de ongevoeligheid, die dobbelt aan den voet, en den spot, die
schatert rondom den top. Zijne welwillenheid jegens de Emmausgangers, tegenover hun ongeloof en de traagheid van hun hart. Wij zouden meer voorbeelden kunnen noemen, maar evenwel niet gaarne beweren, dat alle deze tegenstellingen door lucas opzettelijk zijn gezocht en bedoeld. Wij weten, dat zij

{==257==} {>>pagina-aanduiding<<}
door de geschiedenis zelve, en niet slechts door het vernuft des schrijvers, gevormd zijn. Maar waar wij die contrasten nergens zoo sterk zien te voorschijn treden, als in lucas' Evangelie, wat zou ons verhinderen, ook deze opmerking toe te voegen aan hetgeen reeds meermalen omtrent de eigenaardige belangrijkheid daarvan werd beweerd?’
Eindelijk vermeldt van oosterzee nog de Chronologische eigenaardigheid van lucas' Evangelie. Het gevoelen des Schrijvers komt hierop neder, dat lucas, getrouw aan zijn aangekondigd plan, zich nu en dan bezig houdt, om ook de tijdsorde der Evangelische geschiedverhalen te regelen, zonder echter aan al de eischen eener streng Chronologische voorstelling te beantwoorden.
Uit al het gezegde wordt deze gevolgtrekking opgemaakt, dat het Evangelie van lucas, zoowel wat den inhoud als wat den vorm betreft, voor den biograaf van jezus niet slechts uitnemend belangrijk, maar onmisbaar is te achten en de kroon opzet aan de Synoptische Evangeliën.
In § 12 wordt het moeijelijke vraagstuk betrekkelijk de verwantschap der drie eerste Evangeliën behandeld. De verschillende gevoelens ter oplossing van dit vraagstuk worden geleidelijk en helder uiteen gezet. Met klimmende belangstelling volgden wij den Schrijver, zoowel bij de weêrlegging der hypothesen, die hij verwerpt, als bij de verdediging der hypothese, waaraan hij zijne goedkeuring hecht. Zijne voorstelling der zaak is niet zonder invloed op onze beschouwing gebleven, schoon wij ons toch ten slotte met zijn gevoelen niet volkomen vereenigen kunnen.
De verschillende hypothesen tot oplossing van het vraagstuk kunnen, volgens van oosterzee, onder drie hoofdsoorten gerangschikt worden. ‘Men moet stellen, of dat de drie Evangelisten elkander gekend en gebruikt, of dat zij allen uit eene of meer schriftelijke bronnen geput hebben, ieder op zijne wijze, of dat hunne overeenkomst en hun verschil uit het gebruik van dezelfde mondelinge bron te verklaren zij.’ - Wij beamen geheel

{==258==} {>>pagina-aanduiding<<}
het beginsel bij het ter toetse brengen dezer gevoelens door van oosterzee vastgesteld: ‘dat gevoelen is het aannemelijkst, dat zoowel de overeenkomst als het verschil der Evangelische verhalen het best verklaart, dat het meest overeenkomt met den geest des tijds, waarin de Evangeliën zijn geschreven, - dat al verder door den innerlijken aard dezer Evangeliën het meest wordt gestaafd, en eindelijk zich het best laat vereenigen met de historische getuigenissen aangaande het ontstaan en de bronnen der Synoptische verhalen.’
Het tweede der drie genoemde hoofdgevoelens komt eerst ter sprake. Van oosterzee bestrijdt zoowel de meening, dat één oorspronkelijk schriftelijk Evangelie, als die, dat een gemeenschappelijk gebruik van verschillende kleinere diëgesen de bron der Synoptische Evangeliën zou zijn.
Het andere hoofdgevoelen, dat de Evangelisten elkander hebben gekend of gebruikt, wordt vervolgens aan het vastgestelde beginsel getoetst en niet aannemelijk bevonden.
De Schrijver verklaart zich voor de mondelinge overlevering als hoofdbron der Synoptische Evangeliën; hij ontwikkelt, hoe hij zich die overlevering voorstelt - in wat zin en op wat grond hij haar voor hoofdbron der Synoptische Evangeliën houdt - en welken invloed dit gekozen gevoelen op de beschouwing en behandeling der Evangelische geschiedenis uitoefent. - Wij stîppen slechts kortelijk het een en ander aan, om het gevoelen van van oosterzee nader te doen kennen.
De beschrijving van jezus' leven, daden en lotgevallen, vergeleken met de aankondigingen der Propheten, in Hem volkomen vervuld, maakten den inhoud van de verkondiging der Apostelen uit. Het kan ons niet verwonderen, dat hunne verhalen vrij gelijkvormig uitvielen. Wat de redenen van jezus betrof, moest juist de overtuiging van haar gewigt en waardij hen aansporen, om deze zoo getrouw mogelijk weder te geven. Ieders bijzondere individualiteit bragt te weeg, dat er, bij groote overeenkomst in de hoofdzaak, eenige afwijkingen in sommige

{==259==} {>>pagina-aanduiding<<}
woorden, woordvoegingen en overgangen moesten plaats hebben. Aanvankelijk bepaalde zich de hoofdinhoud dier overlevering tot hetgeen er met jezus in Galilea was voorgevallen. De Apostelen hebben den vasten vorm der voordragt niet met elkander afgesproken; hun langdurig zamenzijn te Jeruzalem, het dagelijksch spreken met elkander en mededeelen aan de gemeente van hetgeen de Heer had gezegd en gedaan, en bovenal de gemoedelijke vrees, om door willekeurige wijziging iets aan de stipte juistheid hunner mededeelingen te ontnemen, hebben reeds vroeg aan den hoofdinhoud dezer mondelinge overlevering zekeren bepaalden vorm gegeven.
Ofschoon de Synoptische Evangelisten, bepaaldelijk lucas, welligt eenige schriftelijke aanteckeningen hebben gevonden en gebruikt, zijn toch dergelijke schriftelijke hulpmiddelen eene uitzondering geweest. Uit de (boven beschrevene) mondelinge overlevering zijn de Synoptische Evangeliën kort na en onafhankelijk van elkander te voorschijn getreden. Deze hypothese wordt ons voorgesteld als bij uitnemendheid te verklaren, zoowel de overeenkomst als het verschil tusschen de Synoptici; en overeenkomstig te zijn met den geest des Apostolischen tijds en door de historische getuigenissen aangaande het ontstaan onzer Evangeliën begunstigd te worden.
Uit die hypothese is, volgens van oosterzee, geen ongunstig besluit omtrent de geloofwaardigheid der Evangelische geschiedenis op te maken. Wat toch den aard dezer overlevering betreft; wij hebben hier niet te denken aan geruchten in den mond des volks, maar aan die echte overlevering, die in den mond der Apostelen bewaard bleef en door hun gezag werd bekrachtigd. Dat het Evangelie zelf, gedurende een dertigtal jaren, op de lippen en in het hart van zijne eerste verkondigers zijne eenige bewaarplaats heeft gevonden, van oosterzee meent, men zal dit niet ongeloofelijk vinden, zoo men zich streng vasthoudt aan het historisch bewijs voor de echtheid, vroege vervaardiging (vóór Jeruzalems verwoesting) en vrij spoedige verspreiding der Evangeliën. Men moet ook niet

{==260==} {>>pagina-aanduiding<<}
vergeten, dat wij in de Synoptische Evangeliën niet den vorm vinden, waarin de prediking der Apostelen reeds van den aanvang af en jaren achtereen, onveranderd had plaats gehad, maar dien, waarin zij toen ten tijde (60-70) gegoten was, welligt, ja waarschijnlijk na langdurige afwisseling.
Voor de geloofwaardigheid dier mondelinge overlevering hebben wij de stelligste gronden, in den aard der zaken zelven, in het karakter en de roeping der Apostelen, waarbij nog gevoegd wordt de belofte des Heeren, dat de H. Geest hen in alle waarheid leiden en aan zijn onderwijs indachtig maken zou. Ook is er een bewijs voor de geloofwaardigheid der mondelinge overlevering op te merken in de groote overeenstemming der Synoptische Evangeliën. Wel kan men niet aantoonen, dat iedere uitspraak des Heeren woordelijk is medegedeeld. Maar de geheele persoonlijkheid der Apostelen staat ons hiervoor borg, dat de hoofdinhoud bewaard is gebleven, en de geest des Heeren zuiver werd uitgedrukt.
Wij hebben reeds verklaard, dat wij ons met het gevoelen van van oosterzee niet volkomen vereenigen kunnen. Iedere hypothese heeft hare eigenaardige bezwaren; en na alles, wat tot opheldering dezer ingewikkelde zaak in het midden is gebragt, blijft er nog altijd veel duisters en onzekers over, zoodat eene oplossing van dit vraagstuk, die aan allen voldoet en aan geene bedenking onderhevig is, vooreerst nog wel onder de vrome wenschen zal behooren. Wij hebben dus alleen te vragen: prijst zich het gevoelen van den hooggeachten Schrijver door waarschijnlijkheid boven al de anderen aan? Wilden wij die vraag volledig beantwoorden, wij zouden eene uitvoerige verhandeling moeten leveren. Doch daartoe is hier de plaats niet; wij zullen met weinig woorden onze meening mededeelen. Wij slaan de Synopsis van griesbach op, en vergelijken een en ander gedeelte der drie Evangeliën, zoo als wij die hier naast elkander vinden. Wij vragen, is het denkbaar, is het mogelijk, dat drie mannen, die geheel onafhankelijk van elkander schrijven, zoo

{==261==} {>>pagina-aanduiding<<}
zakelijk niet alleen, maar ook woordelijk overeenstemmen in het verhaal van de daden, woorden en lotgevallen des Heeren, zoo men aanneemt, dat zij hunne verhalen enkel hebben geput uit de mondelinge overlevering niet van éénen en denzelfden, maar ieder van verschillende personen, en wel uit eene overlevering, die reeds dertig jaren lang enkel in den mond, weder niet van éénen, maar van verschillende personen zou zijn bewaard gebleven? Dit te gelooven is, naar ons inzien, dan alleen mogelijk, wanneer men de werking des Heiligen Geestes op de schrijvers der Evangeliën van een streng supranaturalistisch standpunt beschouwt. Gij neemt dus uwe toevlugt tot een schriftelijk Ur-Evangelium? Wij deden dat vroeger; maar wij hebben ingezien, dat die hypothese volstrekt onbewijsbaar is; van oosterzee heeft het overtuigend aangetoond. Het komt ons waarschijnlijk voor, dat de Synoptici schriftelijke opstellen aangaande het leven van jezus, in dien tijd aanwezig, bij het zamenstellen hunner Evangeliën zullen geraadpleegd hebben. Dat zulke opstellen aanwezig waren, is geene hypothese, maar eene geschiedkundige daadzaak, ons door lucas medegedeeld. Wij weten dus met zekerheid, niet alleen dat zij bestonden, maar ook bekend waren aan éénen der Synoptici? - mogen wij die bekendschap ook niet bij de beide anderen veronderstellen? - De kring der gemeente was nog niet zoo uitgebreid, dat zulke opstellen niet spoedig ter kennisse der Apostelen zouden gekomen zijn. Is het te vermoeden, dat een petrus van zulk eene belangrijke zaak onkundig zou zijn gebleven? Maar zoo werd zij dan ook aan marcus bekend. Waarom niet evenzeer aan mattheus? Kenden dan de Synoptici die schriftelijke opstellen, - is het ongerijmd, dat zij die
ook gebruikt zullen hebben? ‘Maar waartoe waren deze hulpmiddelen hun noodig?’ Die vraag schijnt ons niet veel gewigt in de schaal te leggen. Misschien kan zij zelfs strekken ter bevestiging van ons gevoelen. Mij dunkt, het valt niet moeijelijk te bewijzen, dat zij althans voor lucas noodig zijn geweest. Wij schromen niet te beweren, dat de mon-
{==262==} {>>pagina-aanduiding<<}
delinge prediking van paulus alleen hem ongenoegzaam tot het schrijven van zijn Evangelie was. Of zouden wij den Apostel te kort doen, door te stellen, dat deze wel eene algemeene kennis van de levensgeschiedenis des Heeren bezat, maar niet van al die bijzonderheden, die lucas weten moest, om een ordelijk en naauwkeurig verhaal van de woorden, daden en lotgevallen des Verlossers zamen te stellen? - Doch waartoe meer? Wij kunnen ons beroepen op hetgeen van oosterzee zelf bij de behandeling van lucas' Evangelie uitdrukkelijk verklaart: ‘in het algemeen schijnt het vermoeden van schleiermacher waarheid te zijn, dat lucas zich van schriftelijke oorkonden heeft bediend.’
Wij verwonderen ons, dat onze Schrijver dit niet in aanmerking heeft genomen bij het opsporen van de gemeenschappelijke bronnen der Synoptici, en dit niet heeft aangewend, om hunne onderlinge verwantschap eenigermate te verklaren. Eenigermate, zeg ik; want nu blijft nog de vraag, waaraan het menigvuldig verschil, dat wij in hunne verhalen opmerken, is toe te schrijven? De oorzaak van dit verschil is misschien gedeeltelijk hierin te zoeken, dat de één meerdere schriftelijke opstellen dan de ander kan gekend en gebruikt hebben. Ook waren welligt sommigen dier diëgesen in de Hebreeuwsche taal opgesteld; ieder vertaalde die dan op zijne wijze. En wij kunnen ons ook niet voorstellen, dat zij slaafsch hebben overgenomen, wat zij door anderen vonden opgeteekend; zij maakten daarvan ieder een zelfstandig en eigendommelijk gebruik; zij waren geene naschrijvers, maar oorspronkelijke beschrijvers van het leven des Heeren. Wij verwerpen ook de mondelinge overlevering als bron hunner Evangeliën niet; wij houden vast aan de getuigenis der oudheid, dat de prediking van petrus op marcus, die van paulus op lucas eenen veelzijdigen invloed heeft uitgeoefend; terwijl aan mattheus de herinnering van hetgeen hij zelf had gezien en gehoord ten dienste stond. Hierin alleen verschillen wij van van oosterzee, dat wij in het gemeenschappelijk gebruik van schriftelijke optee-
{==263==} {>>pagina-aanduiding<<}
keningen ééne en wel eene hoofdoorzaak van de onderlinge verwantschap der Synoptische Evangelisten meenen te vinden, terwijl hij daaraan tot oplossing van dit vraagstuk alle waarde ontzegt en de mondelinge overlevering als de eenige bron der Synoptische Evangeliën aanneemt. Op eene enkele bedenking willen wij nog antwoorden: is het door ons verdedigde gevoelen wel overeenkomstig den geest des
tijds, waarin de Synoptici schreven? Wij meenen, dat het tegendeel moeijelijk te bewijzen zou zijn. Van oosterzee zelf stemt ons immers toe, dat lucas bij het schrijven van zijn Evangelie schriftelijke oorkonden voor zich heeft gehad. Waarom zou het belagchelijk zijn, dit ook van de anderen te denken? Dat het bij de Israëlitische geschiedschrijvers in veel vroegere tijden niet ongebruikelijk was, zich bij het zamenstellen hunner geschriften van vroegere opteekeningen te bedienen, blijkt duidelijk uit eene oppervlakkige inzage der boeken van mozes, en uit eene vergelijking van het tweede boek van samuel en de boeken der Koningen met de Chronieken. - Wij zullen ons hier in het onderzoek naar den oorsprong en de opstellers der schriftelijke opteekeningen, waarvan zich de Synoptici bediend kunnen hebben, niet verdiepen. Wij vragen alleen, is het zoo geheel onwaarschijnlijk, dat reeds in den tijd van jezus' omwandeling op aarde, of in de dagen, die er tusschen zijne opstanding en de uitstorting des H. Geestes verliepen, door dezen of genen enkele bijzonderheden uit het leven des Heeren, vooral sommige zijner redenen werden opgeteekend? Zou deze gissing ook ter verklaring kunnen strekken van hetgeen papias aangaande mattheus berigt? Doch het wordt tijd, dat wij, na dezen uitstap, tot het werk van onzen Schrijver wederkeeren.
§ 13 geeft ons belangrijke opmerkingen omtrent het Evangelie van johannes. In korte trekken wordt zijn persoon geschetst. De individualiteit des opstellers van dit Evangelie geeft de sterkste waarborgen zijner echtheid en geloofwaardigheid. Geen ander dan johannes kan de schrijver van dit Evangelie zijn geweest. Na dit gestaafd

{==264==} {>>pagina-aanduiding<<}
en de bedenkingen, die men in lateren tijd op inwendige gronden tegen deszelfs echtheid heeft ingebragt, wederlegd te hebben, toont van oosterzee aan, dat ook de uitwendige gronden voor de echtheid van dit Evangelie zoo voldoende zijn, als men bij eene eenigzins gematigde voorstelling slechts verwachten kon. In de eerste plaats komt in aanmerking de verklaring, door eene ons onbekende hand ten slotte dezes Evangelies gegeven ten aanzien van den Discipel, dien jezus liefhad. Een tweede uitwendig bewijs hebben wij in johannes' eersten brief, die waarschijnlijk ten geleide aan dit Evangelie moest verstrekken. Als derde bewijs wordt bijgebragt het groot aantal oude getuigen, die pleiten voor de echtheid dezes boeks; ignatius, justinus martyr, theophilus van Antiochië, irenaeus en anderen; eusebius wijst ook aan dit geschrift eene plaats toe onder de algemeen als echt erkende deelen van den Canon des N.T.
Ten vierde wordt opgemerkt, dat het stilzwijgen van polycarpus en papias geen bewijs tegen de echtheid van johannes' Evangelie is. En ten slotte wordt het oog geslagen op de getuigenis, die zelfs ketters en bestrijders van het Christendom voor de echtheid van dit Evangelie hebben afgelegd, margion, valentinus, celsus en de Montanisten.
Vervolgens handhaaft van oosterzee de ongeschondenheid (integriteit) van dit geschrift tegen de bedenkingen van weisse, schenkel en schweizer. Die ongeschondenheid heeft groot belang, omdat daarmede staat of valt de geloofwaardigheid van het Evangelie van johannes, als die zelf bron en borg tevens van deszelfs inhoud is.
't Is bekend, hoe men de geloofwaardigheid van den vierden Evangelist, vooral ten aanzien der uitvoerige redenen van onzen Heer, die hij mededeelt, bestreden heeft. En bij welken denkenden lezer van dit Evangelie zijn daaromtrent wel niet eens twijfelingen opgerezen. Wij danken den Schrijver voor de schoone bijdrage, die hij ons tot oplossing van die twijfelingen levert. Letterlijke ge-
{==265==} {>>pagina-aanduiding<<}
trouwheid in de mededeeling van jezus' uitspraken durft hij aan johannes niet toekennen. Hij meent, dat men onderscheiden moet tusschen vorm en inhoud dezer redenen. Hij schroomt niet, iets van den vorm op de rekening des Apostels te zetten, maar toont met nadruk aan, dat wij alle gronden hebben, om aan zijne getrouwheid bij de mededeeling van den zakelijken inhoud der redenen des Heeren te gelooven. Vooral wijst hij op de subjectiviteit van johannes en op het objectief karakter der uitspraken van jezus. Wij merken nog dit slechts op, dat er, volgens van oosterzee, niets ongerijmds in de gissing is, dat de Evangelist zelf reeds vroeger eenige schriftelijke aanteekeningen van de onvergetelijkste uitspraken des Heeren tot eigen gebruik zou hebben gemaakt. Wij deelen in zijn gevoelen en verklaren ons voor de hooge waarschijnlijkheid dier gissing.
Van oosterzee hecht zijn zegel aan de meening, dat johannes het Evangelie in den tijd van zijnen grijzen ouderdom heeft geschreven, en gist, dat het tusschen de jaren 80-100 is opgeteekend.
Onzen Schrijver volgende, letten wij ook op het doel, dat johannes zich voorstelde, zoowel ten opzigte van zijne lezers, als betrekkelijk de Synoptische Evangeliën. Hij schreef voor Christenen uit de Heidenen en wel voor dezulken, bij wie een meer ontwikkelde graad van beschaving en Christelijke geloofskennis schijnt te moeten voorondersteld worden, dan bij die der Synoptische Evangeliën. Waarschijnlijk moeten wij zijne lezers te Ephesus en in Klein-Azië zoeken, waar het Christendom den eersten kamp met Grieksche wijsheid had te strijden. Zij moeten met den inhoud der Synoptische Evangeliën reeds bekend zijn geweest. Niet verwerpelijk is de oude overlevering, dat johannes zijn boek heeft geschreven op verlangen zijner vrienden, om hun benevens de meer ligchamelijke drie eerste Evangeliën, een geestelijk Evangelie in handen te geven. Het hoofddoel, dat hij beoogde, heeft hij zelf opgegeven: opdat men gelooven zou, dat jezus

{==266==} {>>pagina-aanduiding<<}
is de christus, de Zoon van God, en geloovende het leven zou hebben in zijnen naam. - Geene der overleveringen aangaande de polemische rigting van dit Evangelie verdient onbepaald geloof. Intusschen hebben zij hare betrekkelijke waarheid. Waar johannes schreef, om de Christenen in hun geloof te versterken, wat was natuurlijker, dan dat hij van ter zijde het oog hield op al wat kon medewerken, om dat geloof aan het wankelen te brengen? Zoo koos hij dan dien inhoud en dien vorm zijner voorstelling, die het meeste dienstbaar kon zijn, om de reine Christelijke waarheid, in hare tegenstelling tegen hetgeen haar begon te bestrijden, in het schoonste daglicht te plaatsen.
Gelukkig is van oosterzee, naar ons inzien, geslaagd in het oplossen der bedenkingen, uit het verschil tusschen den Synoptischen en Johanneïschen Christus ontleend. Wij moeten ons ook hier vergenoegen met de aanstipping van enkele bijzonderheden. Te dikwijls vergeet men, wat van oosterzee zoo geheel naar waarheid opmerkt, dat het verschil van opvatting van het Christenbeeld bij johannes en de Synoptici zeer verklaarbaar is. ‘Stemt men eenmaal toe, dat er in den Zoon van God een oneindige schat van licht en leven was te vinden, hoe had dan één blik al de diepte van dien rijkdom gepeild? Zulk eene geschiedenis kan van verschillende, kan van schijnbaar tegenstrijdige zijden beschouwd worden, terwijl echter iedere opvatting hare betrekkelijke waarheid behoudt.’
Verder wordt ons aangetoond, dat dit verschil tusschen deze beide rigtingen deels slechts betrekkelijk en deels slechts schijnbaar aanwezig is. Over het geheel kan men eene wezentlijke overeenstemming tusschen de opvatting van christus' verschijning bij beiden aanwijzen. En ook ten opzigte van jezus' woorden en daden, is het verschil tusschen de wijze, waarop johannes en de Synoptici die beschrijven, slechts betrekkelijk te noemen.
Vooral trof ons de opmerking van van oosterzee:

{==267==} {>>pagina-aanduiding<<}
‘er is nog eene derde opvatting van den persoon van christus in het N.T. te vinden, die bevredigend tusschen de Synoptische en Johanneïsche intreedt. Wij bedoelen de Paulinische Christologie. Ook bij de gewijde schrijvers merken wij ontwikkeling op in de heldere zelfbewustheid van hun Christelijk geloof. Vinden wij jezus in een Theocratisch licht geplaatst, vooral bij de Synoptici, gelijk ook in het leerbegrip van jacobus en petrus; wij leeren Hem in zijne metaphysische betrekking tot den Vader bij johannes kennen. En in paulus zien wij de mogelijkheid der vereeniging van beide voorstellingen, daar er zoowel Johanneische als Synoptische bestanddeelen in zijne Christologie zijn op te merken. - Wij zouden den Schrijver wel verzocht willen hebben, om aan de uiteenzetting dezer belangrijke stelling eene opzettelijke verhandeling in zijne Jaarboeken voor wetenschappelijke Theologie toe te wijden.
De tegenstrijdigheid tusschen het tooneel, waarop en de personen, onder welke wij den Heer zoo bij de Synoptici als bij johannes zien leven en werken, wordt ons voorgesteld als slechts schijnbaar te zijn.
Wat het kenmerkende van den inhoud dezes Evangelies betreft, wij kunnen zeker geene strenge eenheid van plan daarin aanwijzen, maar wij treffen er een hoofddenkbeeld in aan, dat gedurig wederkeert. Heerlijkheid Gods in jezus christus als het leven en het licht der menschen, zietdaar, volgens van oosterzee, den korten inhoud van johannes' Evangelie. Die algemeene waarheid stelt hij in het licht met groote aanschouwelijkheid. Hij toont al verder eene groote zelfstandigheid in de voorstelling van jezus' heerlijkheid. Eindelijk kenmerkt zich dit Evangelie door eene grootere tijdrekenkundige naauwkeurigheid, dan die der overige Evangelisten. - ‘Om al deze redenen verblijden wij ons over dit Evangelie, als eenen onwaardeerbaren schat voor het Christelijk geloof, noemen het in menig opzigt den zekersten gids voor den levensbeschrijver des Heeren in onze dagen, en zeggen origenes na, dat niemand zijnen diepen zin volkomen

{==268==} {>>pagina-aanduiding<<}
kan vatten, die niet, als de vrome johannes, aan den boezem des Meesters gerust heeft.’

(Het vervolg hierna.)





Nagelaten Leerreden (*) van wijlen W.C.H. toe Water, Theol. Doct. en Predikant te Samarang. Uitgegeven en van een Levensberigt voorzien door W.R. van Hoëvell, Theol. Doct. en Predikant te Batavia. Tweede Druk. Te Batavia, ter Drukkerij van het Bataviasch Genootschap. 1844. In gr. 8vo. XXXVIII, 235 bl.

De dood van den kundigen en ijverigen toe water was niet alleen voor de kerk, maar ook voor de taal- en letterkunde van Nederlandsch-Indië een zeer zwaar verlies. Wij, die den waardigen Evangeliedienaar niet in persoon hebben gekend, leeren hem hoogachten en beminnen door

{==269==} {>>pagina-aanduiding<<}
het levensberigt, dat de Eerw. van hoëvell, ook nog met een paar fraaije proeven van des overledenen dichtvermogen, van zijnen vriend en ambtsbroeder geeft. Die indruk verflaauwde in geenen deele bij de lezing dezer predikatiën zelve. Wij meenden overal het pectus aan te treffen, quod disertum facit, den man aan te treffen, die voor zich zelven hoog is ingenomen met hetgeen hij aan anderen verkondigt. De weinige aanmerkingen van minder belang, die wij op deze stukken hadden, behoeven wij niet op te sommen. Den waardigen Opsteller kunnen onze opmerkingen, helaas! toch niet meer baten, en wij zouden ongaarne zien, dat deze nagelaten arbeid van eenen in meer dan één opzigt hoogst verdienstelijken en nog zoo veel belovenden ontslapene iets minder gewaardeerd wierd, dan hij verdient. Wij eerbiedigen het Godsbestuur, dat zulke menschen in de volle kracht van hun leven van den aardschen in hoogeren werkkring verplaatst; hun zelven is dat winst, ὁν οἱ θεοι ϕιλουσ᾽ ἀποθνησκει νεος, maar wat nut kon de Christelijke gemeente, de geleerde wereld nog van zoo iemand hebben getrokken!
De bundel bevat twaalf leerredenen, zeven over vrije onderwerpen, naar Col. III:4b; Gal. VI:14; Rom. XII:2; Num. XXIII:19; Psalm VI:6b; Phil. IV:13; Mark III:31-35; de overigen zijn gelegenheidsstukken, als eene voorbereidingsleerrede (Ezech. XXXIII:11a); eene Avondmaalspreek (Joh. VI:54); eene Oude - (Gen. XVI: 8a), en eene Nieuwejaarspreek (Gen. XVI:8b) en eene Lijdenspredikatie (Joh. XVIII:1-12).
Een tweede druk bewijst de belangstelling, die deze leerredenen in Indië hebben ondervonden.




Jezus het licht der wereld. Leerrede over Joh. VIII vs. 12. Uitgesproken den 2 Nov. 1845, door J.J. Rambonnet, Theol. Doct. en Predikant te Kampen. Te Kampen, bij K. van Hulst. 1845. In gr. 8vo. 24 bl. f :-30.


{==270==} {>>pagina-aanduiding<<}

Dat jezus christus het licht der wereld is, en deze aan Hem alleen wijsheid, troost en geluk te danken heeft, wordt in deze welgestelde Leerrede bij de gedachtenis der Hervorming aan de hand der geschiedenis aanschouwelijk gemaakt. Daartoe wijst de Redenaar op de eerste tijden des Christendoms, op dien der Hervorming, en op onze dagen. Tot gepaste lessen en besturingen naar de gelegenheid, waarbij gesproken werd, geeft deze ontwikkeling aanleiding. Met genoegen lazen wij deze populaire rede; gaarne laten wij onze aankondiging van aanprijzing vergezeld gaan.

Geneeskundig Jaarboekje voor het Koningrijk der Nederlanden voor 1846. Tweede Jaargang. Te Gorinchem, bij J. Noorduyn en Zoon. 1845. In kl. 8vo. X en 202 bl. f 1-40.

De eerste jaargang van het boven aangekondigd jaarboekje is reeds in 1842 in het licht verschenen. De Uitgevers verontschuldigen zich in het voorberigt voor dezen tweeden jaargang over de vertraging, welke met de uitgave van denzelven heeft plaats gehad; zij meenden namelijk, dat dit jaarboekje ‘voor de beoefenaars der verschillende takken der geneeskunde tot een nuttiger doel moest strekken, dan zij daarmede met den eersten jaargang mogten bereiken.’ Dit nuttiger doel hebben de Uitgevers getracht, te bereiken door het plaatsen van stukken, welke een meer regtstreeks wetenschappelijk belang kunnen hebben; en hiertoe is de Redactie, welke vroeger niet in geneeskundige handen gevallen was, eenigzins veranderd en [althans ten deele] aan geneeskundigen toevertrouwd. Wij vermoeden, dat deze verandering van Redactie de hoofdoorzaak der vertraging zal zijn geweest; ware het de verandering in de rigting van het jaarboekje, deszelfs meer wetenschappelijke strekking alleen, welke deze vertraging had veroorzaakt, dan zouden wij moeten vreezen, dat er ook in het vervolg tusschen iede-
{==271==} {>>pagina-aanduiding<<}
ren nieuwen jaargang een geruime tijd zoude verloopen, en het jaarboekje zelf zoude hierdoor eene slechte getuigenis afleggen voor de bevoegdheid dergenen, welke zich met de redactie hebben belast. Het kan toch, dunkt ons, aan eene goede, voor hare taak berekende redactie zoo heel veel moeite niet kosten, om op 44 bladzijden kl. 8vo 's jaarlijks een en ander bijeen te brengen, hetwelk van wetenschappelijk belang voor den geneeskunstoefenaar is, al ondervond zij dan ook van niemand, buiten haarzelve, hiertoe eenige medewerking. Opdat onze lezers mogen weten, in welk opzigt zich deze jaargang van den vorigen onderscheidt, schrijven wij nog de volgende regels uit het voorberigt der Uitgevers af. ‘De Naamlijst der Geneeskunstoefenaren beslaat thans slechts nagenoeg de helft der plaats van den eersten Jaargang, door dat wij alleen het oudste jaartal der admissie, tot
eenig vak van den Geneeskunstenaar, hebben aangegeven, vermits de naamlijst alleen kan strekken, om den Geneeskunstoefenaar bekend te maken met de verhouding van de bevolking tot de daar uitgeöefend wordende vakken der geneeskunst. Tot meerder besparing van plaats hebben wij geen gewag gemaakt van de militaire geneeskundige dienst der Nederlandsche Landmagt, noch [van] die der Oost- en West-Indië, als voorkomende in de jaarlijks door ons uitgegeven wordende Naam- en Ranglijst der Officieren van het Koninklijke Leger der Nederlanden; noch van de Officieren van Gezondheid van de Zeemagt, voorkomende in de Ranglijst der Zeeöfficieren; noch van de Burgerlijke Geneeskundige dienst in Oost- en West-Indië, te vinden in den Staats-Almanak van Java en den Surinaamsche [n] Almanak. Ook is het vervolg der Provinciale geneeskundige tarieven achterwege gelaten, omdat ook die als minder doelmatig in een Jaarboekje zijn voorgekomen.’ - De plaats, welke door deze bekorting is uitgewonnen, hoopten de Uitgevers door nuttige en voor de geneeskunstoefenaren van algemeen belang zijnde stukken bezet te zullen zien; maar zij mogten zich voor dezen jaargang nog niet in die belangstelling verheugen, welke zij aanvankelijk hadden ver-
{==272==} {>>pagina-aanduiding<<}
wacht. ‘Het voornaamste doel, dat wij ons thans,’ - dus vervolgen zij eenige regels verder, - ‘ten gevolge van het ingewonnen gevoelen van eenigen der meest geachte Geneeskundigen, met het in dit Jaarboekje voorkomende bijwerk voorstellen, en waarvan de beoordeeling, schikking enz. aan eene geneeskundige Redactie is overgelaten, bestaat in het daarstellen van eenen geneeskundigen legger, zoo veel mogelijk uit stukken bestaande, die het geheugen te hulp komen en tot klapper voor de beoefenaars van de verschillende takken der geneeskunde kan strekken.’ - Wij moeten
erkennen, dat ons de bedoeling der laatste zinsnede niet regt duidelijk is, vooral niet, indien het jaarboekje in vervolg van tijd eenen nagenoeg gelijken omvang, als tegenwoordig, moet blijven behouden, en daarbij het voorwerk dezelfde uitgebreidheid beslaat, als in dezen tweeden jaargang; dit laatste zal zeker moeijelijk te veranderen zijn. Wij ontvangen in dit jaarboekje het volgende: 1o. de namen der Hoogleeraren en Lectoren aan de geneeskundige faculteiten der Hoogescholen en Athenaea en aan de Klinische scholen; 2o. die der beoefenaren van de onderscheidene takken der geneeskunde in de verschillende provinciën van ons koningrijk, benevens die van de leden der provinciale en plaatselijke commissiën van geneeskundig Toevoorzigt (bl. 1-149). 3o. Eene lijst van de natuur- en geneeskundige boekwerken, uitgegeven sedert Januarij 1844 (bl. 149-159); 4o. boekbeoordeelingen van geneeskundige werken (bl. 159-175); 5o. onderscheiding van eenige in de geneeskunde voorkomende vervalschte geneesmiddelen (bl. 175-182); 6o. mededeelingen uit het gebied der Pharmacologie (bl. 183-202); en 7o. vergelijkingstafel van verschillende thermometers (bl. 203). - De grootste waarde van het onder No, 1, No. 2 en No. 3 vermelde bestaat in de volledigheid en naauwkeurigheid. Wat de eerste betreft, zoo misten wij onder No. 1 ongaarne de namen der emeritusprofessoren, en wat de naauwkeurigheid betreft, zoo verwonderden wij ons, onder het onderwijzend personeel van het Amsterdamsche Athenaeum nog den naam aan te treffen

{==273==} {>>pagina-aanduiding<<}
van den reeds vóór drie jaren overledenen Hoogleeraar f. van der breggen. Onder No. 2 worden niet alleen de verschillende plaatsen in ons land en de namen der aldaar praktiserende geneeskundigen opgegeven, maar ook de bevolking dier plaatsen, met bijvoeging der verhouding, waarin het Protestantsche, Roomsch-Katholijke en Israëlitische gedeelte derzelve tot elkander staat. Hier is het moeijelijker, over de volledigheid en naauwkeurigheid te oordeelen. Omtrent Amsterdam merkte Rec. op, dat hij op de lijst van doctoren aldaar verscheidene (ten minste zes) vond, van welke hij stellig weet, dat zij aldaar reeds in het voorjaar van 1845 niet meer praktiseerden; terwijl het hem nog daarenboven verwonderde, op bl. 65 den naam van Dr. j.r. van maanen onder de praktiserende geneesheeren te Amsterdam te vinden, terwijl deze vroeger (bl. 22) als geneesheer te Barneveld was opgegeven. Uit dit voorbeeld wil Rec. evenwel ongaarne tot het geheel besluiten, daar in de opgaven omtrent grootere plaatsen welligt eerder onnaauwkeurigheden insluipen, dan in die omtrent kleinere. De boekbeoordeelingen zijn kort, zoo als ook in een zoodanig jaarboekje wel niet anders kon; doorgaans evenwel ook vrij oppervlakkig; bij drie van de tien beoordeelingen maakt de Recensent zich de taak zeer gemakkelijk door zich op het oordeel van andere Recensenten (in het Lancet en in den Recensent ook der Recensenten) te beroepen. De overige stukken, waarvan het onder No. 6 vermelde door Dr. godefroi te 's Hertogenbosch is medegedeeld, zijn in dit jaarboekje zeer op hunne plaats en voor het geneeskundig publiek belangrijk.
Wanneer wij nu aan het einde van deze onze aankondiging ons oordeel in het algemeen over dit jaarboekje moeten zeggen, zoo zijn wij hier eenigzins met de zaak verlegen. Wij wenschen, dat deze onderneming vervolgd worde, omdat wij het van belang achten, dat men 's jaarlijks een algemeen overzigt bekomt van het geneeskundige personeel in ons land en van hetgeen er belangrijks in het geneeskundige aldaar voorvalt; maar daartoe zijn naauwkeurigheid en volledigheid de allereerste vereischten. Wat

{==274==} {>>pagina-aanduiding<<}
het ander doel der Uitgevers betreft, wij betwijfelen het eenigzins, of hun zelven dit doel wel regt duidelijk is. Althans in het mengelwerk trof ons de eenzijdige pharmacologische rigting, met voorbijgang van alle andere onderdeelen der geneeskunde. Trouwens wij zien het nut van eenen geneeskundigen legger of klapper [?] niet in, daar wij daarbij onwillekeurig, om pontes asinorum denken, indien althans zoodanig een legger in een zoo klein bestek moet zamengevat zijn, als met een jaarboekje overeenkomt. Wij zouden gaarne in het jaarboekje een zeker aantal goede oorspronkelijke stukken ontvangen, zonder dat men hierbij van dit in het voorberigt opgegeven plan uitging. Uit den aard der zaak zouden korte overzigten van datgene, wat de geneeskundige literatuur belangrijks gedurende de laatste maanden heeft opgeleverd, hiertoe het geschiktst zijn. Wanneer men zich hierbij niet blootelijk tot het pharmacologische bepaalde, maar zoo veel mogelijk de verschillende takken der geneeskunde omvattede en tot dit oogmerk van de degelijkste, vooral buitenlandsche geneeskundige tijdschriften gebruik maakte, dan zoude dit jaarboekje werkelijk eene wetenschappelijke waarde erlangen. Tevens zouden wij het niet ondoelmatig achten, wanneer de Redactie in korte berigten het meldingswaardige mededeelde, hetwelk de geneeskundige wereld bepaaldelijk in ons land heeft opgeleverd. Hierdoor zoude zij, naar het ons voorkomt, meer dan door het leveren van oppervlakkige recensies, welke ten deele aan andere binnenlandsche tijdschriften zijn ontleend, de belangstelling der geneeskundigen levendig houden. Om dit doel te bereiken, zoude evenwel eene ruimte van 44 bladzijden, welke aan het mengelwerk in dezen jaargang is toegestaan, niet voldoende zijn.





Praktisch Handboek der Klinische Heelkunde in haren geheelen omvang, stelselmatig bewerkt volgens de nieuwste mededeelingen der voornaamste Heelkundigen van alle landen. Naar het Hoogduitsch omgewerkt en vermeerderd

{==275==} {>>pagina-aanduiding<<}
door F.W. Krieger, Med. Ch. Art. Obst. Dr., Lector enz. en M. Polano, Heel- en Vroedmeester te Rotterdam. Deel 1. Aflev. 2. Bl. 129-256. Te Gorinchem, bij H. Horneer. 1845. In gr. 8vo. f 1-20.

In het begin van het afgeloopen jaar kondigden wij de eerste Aflevering aan van het bovenstaande werk. Na het niet zeer gunstige oordeel, dat wij toen velden, rees aan de eene zijde de vrees bij ons op, of de aangekondigde vertaling in de geboorte reeds zoude bezwijken; aan de andere zijde evenwel begrepen wij, dat het beter ware, een werk van die belangrijkheid en met die gebreken, die wij toen aanwezen, niet verder het licht te doen zien, zonder hierin gepaste veranderingen te maken. Na een jaar wachtens verschijnt eindelijk een tweede stuk, dat wij hier aankondigen. Alvorens verder te gaan, zij hier de voorloopige aanmerking gemaakt, dat, hoe ongunstig ons vroeger oordeel ook moge geweest zijn, de tegenwoordige bewerking van dien aard is, dat zij eene gunstige aankondiging in den ruimsten zin des woords verdient.
Al dadelijk valt, op den omslag, de veranderde titel in het oog. Wij zien, dat hier geene bloote vertaling, maar eene omgewerkte en vermeerderde uitgave van het oorspronkelijke werk den genees- en heelkundigen wordt aangeboden. Maar, wat wel het belangrijkste is, men ziet, in plaats van den Heer temminck, de Heeren krieger en polano als bewerkers optreden. Zonder in de redenen dier verandering te willen treden, zal de taak der nieuwe bewerkers vooral nu dubbel moeijelijk zijn, en wij hopen, dat de beurtelingsche lotverwisselingen, die dit werk ondervonden heeft, nu als geëindigd mogen beschouwd worden. De tweede aflevering, die, zoo het schijnt, wederom als proeve voor de verdere bewerking moet dienen, draagt de blijken van belangrijke en wij kunnen het met genoegen herhalen, van naauwgezette studiën. Men vergelijke toch het oorspronkelijke met deze tweede aflevering; men herkent hierin volstrekt geene vertaling, neen! het is in vollen nadruk eene omwerking. Ref. ziet het werk verrijkt - met de belangrijke nieuwere ontdekkingen uit het gebied der algemeene ontleedkunde, de natuurkunde van den mensch betreffende en den verbazenden invloed van deze op de ontsteking - met de mededeeling der microscopische onderzoekin-
{==276==} {>>pagina-aanduiding<<}
gen, die, volgens den stand der tegenwoordige wetenschappen, onontbeerlijk zijn - met den invloed der proteineontdekking op de leer der ontsteking - met de schoone werken en verhandelingen omtrent het bloed en de physiologische en chemische onderzoekingen van het laatste; en eindelijk met de belangrijke vorderingen, die, door de toepassing van dit alles, op het veld der eigenlijke ziektekunde gemaakt zijn. Al dit medegedeelde is waarlijk tot een schoon geheel gevormd; jammer slechts, dat de eerste aflevering niet in deze bewerking deelt, en hadde de Heer temminck de zaak zoodanig ingezien, mogelijk zoude men eene dergelijke bewerking
ook van hem hebben kunnen verwachten; vooral daar eene letterlijke vertaling altijd een ondankbare arbeid is, waarop doorgaans vele aanmerkingen te maken zijn, en wel dan te meer, wanneer het oorspronkelijke werk zeer vele leemten bezit. - Het is om die reden, dat wij de tegenwoordige bewerkers geluk wenschen met het opgevatte denkbeeld; en het kon hun niet onverschillig zijn, onze gedachten nopens de bewerking te vernemen. Ref. vindt het geheel ontegenzeggelijk goed: hij had evenwel liever gezien, dat zij de leer der ontstekingen in het algemeen vooralsnog volgens het oorspronkelijke hadden afgewerkt. - Door deze bewerking toch komen verschillende aangebragte noten niet op hunne plaats, of zij zijn overtollig; en daarom ware het, naar ons inzien, beter geweest, óf de ontsteking geheel op nieuw te behandelen, óf de nu tot verbetering aangebragte noten achterwege te laten, en, zoo als wij zoo even zeiden, de omwerking daarvan eerst later te geven.
Zoo is het de meening van Ref., dat noot 3, op bladz. 134, zeer goed gemist kon worden. In hetzelfde geval verkeeren de nooten 4 en 7, op bl. 135 en 138; want waarlijk, zijn deze aanmerkingen hier noodig, dan zal al het vroeger of later medegedeelde toch wel boven het begrip van den lezer vallen. Zoo zal het in het vervolg der bewerking minder stootend zijn, op vele plaatsen eene aanhaling of eene noot te vinden, die niet regtstreeks bij het behandeld wordende onderwerp te huis behoort, of zeer goed tusschen den tekst kon gevlochten worden.
Het 4de Hoofdstuk, ettergezwel, waarmede de eigenlijke omwerking begint, is geheel en al volgens de nieuwere anatomische, physiologische, chemische en pathologische onderzoekingen bewerkt; Ref. had dit evenwel beknopter ge-
{==277==} {>>pagina-aanduiding<<}
wenscht, want hij vreest, dat, wanneer de Schrijver aldus voortgaat, het werk al te omvattend worden, en vooral voor den leerling alsdan zijn doel missen zal. - Zulks ziet hier voornamelijk op het punt ettervorming. Door zoodanige redeneringen en onderzoekingen zal het werk ten laatste niet aan zijnen naam, als zijnde een practisch handboek, beantwoorden. Deze onze aanmerkingen kunnen evenwel volstrekt niets aan de waarde van het werk ontnemen, integendeel zullen zij die in vele opzigten verhoogen. Wij hopen, dat ze ons ten goede zullen gehouden worden; het is onze overtuiging, dat, wil het bestaan van dit werk gevestigd blijven, het voor den leerling (voor wien het voornamelijk toch ook geschreven is) niet te omslagtig moet zijn, en zich strikt aan het voorgeschrevene doel dient te houden.
De bewerkers hebben zeer wèl gedaan, zich aan de verdeeling van het oorspronkelijke te houden; eene goede verdeeling in een chirurgisch werk is dikwijls zeer moeijelijk, en hier te lande is men algemeen aan die van chelius gewoon; en waarom zoude men hiervan afwijken, zoo lang men daarvoor geene betere in de plaats kan stellen.
Het doet ons leed, na deze zeer gunstige beoordeeling, te moeten eindigen met enkele aanmerkingen te maken, wat taal, druk- of schrijffouten betreft. Ref. wil niet onderzoeken van welken aard zij zijn; het zij genoeg, de bewerkers hierop aandachtig te maken, opdat zij zulks door hunnen Corrector doen voorkomen. Wij halen uit vele andere de volgende slechts aan: bl. 163, per primaire intentionem; bl. 166, schede; bl. 166, blijnen; bl. 180, ruggegraad; bl. 216, salsperille enz. Daar de Heeren krieger en polano getoond hebben, voor hunnen arbeid volkomen berekend te zijn, zoo is het Refs. innige wensch, dat eenmaal dit werk een der belangrijkste handboeken onzer dagen worden moge. Ref. twijfelt er dan ook niet aan, of de Uitgever zal voor zijne moeite en belangrijke kosten een goed debiet ondervinden.




Herinneringen van mijne Academiereis in 1843, door Abm. des Amorie van der Hoeven, jr., Phil. Theor. Mag. Lit. Hum. et Theol. Doct., Lid van het historisch-theolegisch Gezelschap te Leipzig, Predikant te Utrecht. Te

{==278==} {>>pagina-aanduiding<<}
Leeuwarden, bij G.T.N. Suringar. 1845. In gr. 8vo. 288 bl. f 2-80.

Met blijdschap en groote verwachting begroeten wij den jongen geleerde, den zoon van eenen beroemden vader, bij zijne optrede als vaderlandsch schrijver. Van den bekwamen man, die ons persoonlijk geheel onbekend is, maar van wien wij veel tot roem en lof hoorden, die in zijne Latijnsche verhandelingen de overvloedige blijken van zijne kunde heeft gegeven, hopen wij veel ook voor de Nederlandsche letteren. Deze eerste proeve stelt de hoop en verwachting niet te leur, en doet ons den Heer van der hoeven, jr. kennen als iemand, die bij groote kennis eenen zuiveren smaak, eenen bevalligen schrijftrant, eenen keurigen en fraaijen Hollandschen stijl bezit.
Na het volbrengen zijner studiën en voordat hij de betrekking als predikant aanvaardde, besteedde hij eenige maanden tot een bezoek aan onderscheidene Duitsche Hoogescholen, en geeft ons thans daarvan zijne herinneringen, in den vorm van brieven, aan eenen vriend geschreven. Zien wij op den vorm van deze brieven, dan kunnen wij niet anders dan met den hoogsten lof spreken van de losheid en gemakkelijkheid, eenvoudigheid en natuurlijkheid, waarmede zij geschreven zijn. Onderhoudend en vol afwisseling, in eenen stijl, naar de behandelde zaken geschikt en gewijzigd, laat zich dit boek met groot genoegen ten einde toe lezen. Voor den geleerden lezer zal het menige aangename herinnering opleveren, voor het ongeleerde, maar beschaafde publiek velerlei belangwekkende mededeelingen. Rec. wil niet ontkennen, dat er bij het lezen dikwijls eene groote en algemeene bedenking bij hem opkwam, die op het geheele boek van toepassing is. Het is deze. In hoe verre heeft men vrijheid om ontmoetingen en gesprekken met onderscheidene mannen van naam aldus publiek te maken. Wat die heeren in meer of minder vriendschappelijke bijeenkomsten hebben gesproken, dat spraken zij stellig niet in het denkbeeld, dat hun bezoeker die gesprekken zoude laten drukken, en Rec. zal niet ontkennen, dat hij voor zich huiverig zoude geweest zijn, om dergelijke mededeeling te doen. Hij zelf komt van tijd tot tijd wel eens in de gelegenheid om soortgelijke reizigers, als de Heer van der hoeven was, bij zich te ontvangen, en zou schier voor hunne komst beginnen te

{==279==} {>>pagina-aanduiding<<}
vreezen, wanneer hij bij elk gesprek de gedachte moest koesteren: daarvan zal men een gedeelte publiek maken. Want juist daarin ziet hij nog een bijkomend bezwaar, dat slechts een gedeelte van dergelijke gesprekken kan worden wedergegeven. Bij het lezen van menige ontmoeting in deze Academiereis wenschte Rec. datgene, wat deze of die hooggeleerde Duitscher zoo apodictisch schijnt uitgesproken te hebben, nader door hem te hooren ontwikkelen, en kon het denkbeeld niet van zich afweren, dat door deze onvermijdelijk gebrekkige en halve mededeeling aan de sprekers niet volkomen regt geschiedt. Was dit te voorkomen of te verhelpen? Rec. gelooft het niet, en wil ook zijne wijze van beschouwen in dit opzigt niet aan anderen opdringen, ofschoon hij toch de bedenking, die bij hem oprees, niet wilde terughouden, vooral ook, omdat de grenzen tusschen het geoorloofde en minder geoorloofde zoo moeijelijk zijn aan te wijzen. Is het ook schier mogelijk te voorkomen, dat de gesprekken en woorden van hen, met wie men instemt, voor wie men, als van gelijken geest, eene meerdere sympathie gevoelt, het geheugen dieper zijn ingegrift, en beter worden teruggegeven? Doch over dit punt willen wij niet verder uitweiden en liever onzen lezers eenig verslag geven van den inhoud van dit even belangrijke, als onderhoudende boek.
De eerste brief is getiteld: Bonn. Na een kort verhaal der reize derwaarts worden wij al aanstonds bij de hooggeleerde heeren der Academie binnengeleid. Prof. bleek en nitzsch zijn de eersten, die wij ontmoeten, de Bonnsche collegiezalen de eerste die wij binnentreden, en als proefje van den stijl en manier, vooral ook tot teregtwijzing van hen, die ten aanzien van het Academisch onderwijs alle heil uit Duitschland verwachten, willen wij dit eerste bezoek op een Duitsch collegie uitschrijven. De Schrijver had in het voorgaande over de Duitsche schoonen gesproken. ‘Maar,’ zegt hij, bl. 15, ‘ik verlaat dit glibberig terrein en noodig u uit mij in de gehoorzalen der universiteit te volgen. Ten geleidelijken overgang doe ik u opmerken, dat gij er de tafels vol vindt van lieve, zangerige vrouwennamen: Amaliaas, Mariaas, Augustaas, en hoe de liefjens der studenten meer mogen heeten. Wij zijn in het collegie van nitzsch. Vóór de komst van den Professor is er onder de studenten groote stilte; er wordt weinig, en niet dan zachtkens ge-
{==280==} {>>pagina-aanduiding<<}
sproken; er wordt zelfs niet gerookt; de jongelieden vermaken hunne pennen, openen hunne inktkokers, voorzien hunne armen van morsmouwen; 't is er fatsoenlijker dan bij ons, maar veel minder vrolijk en opwekkend. Nitzsch treedt in zijn langen jas binnen, bestijgt de katheder en ontvouwt zijn Heft; pen en oog zijn bij al de toehoorders, mij alleen uitgezonderd, op het papier gerigt, en dwalen er voor het geheele uur niet of naauwelijks van af. Ik heb nitzsch vele malen over verscheiden vakken collegie hooren geven, over neuere Dogmengeschichte, over het boek der Wijsheid en over zijn System der Chr. Lehre. Ten opzigte van dit laatste onderwerp was mijne
verwachting het hoogst gespannen; maar die het werk van nitzsch gelezen heeft, kan zijn collegie wel missen; - met deze weinige woorden heb ik u mijn oordeel gezegd over nagenoeg alle professoren en alle collegies, die ik op mijne Duitsche reize bezocht heb. Zijn de hoogleeraren, die gij wenscht te hooren, mannen van naam, die grage uitgevers voor hunne schriften vinden, heb dan een half jaar geduld; wat zij nu aan hunne studenten dicteren of voorlezen, kunt gij na afloop van den cursus in hun nieuw werk of in de nieuwe uitgave van het oude op uwe kamer lezen. Zoo had ik terstond na mijne tehuiskomst opgeteekend 't geen ik nitzsch over den noodleugen had hooren zeggen. 't Was met meer - met zeer weinig meer - woorden volmaakt hetzelfde, wat ge in de derde uitgave van zijn System, S. 291 fg. leest, niet schooner althans of juister; gelijk het ook, naar mijn gevoelen, niet wel juister en schooner kan worden uitgedrukt. Maar moet de hoogleeraar op zijn collegie dan een sprekend boek zijn? Hier geen ondervragingen, geen antwoorden, geen zweem van de initiatieve methode, zelfs de dialogische, dramatische vorm in de voordragt niet, hoeveel minder gedachtenwisseling en redetwist van de studenten onderling! Een professor, die een boek voorleest, en studenten die het naschrijven - ziedaar eene karakteristiek van verreweg de meeste collegies, die ik in Duitschland heb bijgewoond.’
Wij volgen den jeugdigen reiziger niet op al zijne bezoeken, maar spoeden ons met hem naar Heidelberg. Daar vergezellen wij hem gaarne naar ullmann, den Duitschen Godgeleerde, die bij ons zeker niet den minsten naam heeft.
Gij kent hem, den Biograaph van Gregorius van Nazianze,

{==281==} {>>pagina-aanduiding<<}
van Wessel Gansfort, van de Hervormers vóór de hervorming; den getuige der waarheid en verdediger des geloofs tegen strauss, - wie meer dan hij heeft overwinningen behaald en lauweren bevochten in dien heiligen strijd? Wie onder de Duitsche godgeleerden weet als hij de gulden appelen der wijsheid in de zilveren schalen van een gekuischten, vloeijenden, klaren, stijl voor te dienen? - is, als hij, een man van het ware midden, vol ijver en toch gematigd, zeer positief en toch vrijzinnig, van eene zeer geprononceerde rigting en toch bereid het goede aan te nemen waar en in wat vormen hij het vinde, eclecticus en toch zelfdenker? Ge zoudt het niet zoeken bij dien eenvoudigen man, klein en tenger van gestalte, zonder iets in houding of gelaat, dat terstond uwe aandacht trekt, het levendig oog alleen uitgezonderd, en, bij nadere beschouwing, ook het fijn besneden profil, 't welk van hooger geestesgaven tuigt.’ Zijn beeld behoort zeker onder diegenen, die ons het meeste bekoren. Wij kunnen ook den jeugdigen reiziger niet vergezellen noch bij de genoegens, die Heidelberg hem opleverde, noch bij de bezoeken, aan rothe, umbreit, creuzer en zoo vele anderen gebragt, ofschoon anders het gastmaal in de Schlosswirthschaft bijna onwederstaanbaar uitlokt, om ook dat den lezer met des schrijvers eigene woorden mede te deelen. Wij verwijzen hier en bij zoo vele belangrijke of bevallige, ernstige of geestige schilderingen den lezer tot het werk zelf, dat ons over Darmstadt en Francfort, na een uitstapje naar Homburg, te Giessen brengt. Ook daar zijn mannen als credner en fritzsche wel waardig, dat men er kennis mede make, eene kennis van geheel anderen aard dan met eenen
ullmann, maar daarom niet minder pikant. Na Giessen is Göttingen het doel van den togt, en guluit gesproken, wij zijn blijde, dat wij daar zijn; want des Schrijvers expectoratiën over de landverhuizingen, ter gelegenheid van het aantreffen van landverhuizende familiën, komen ons voor niet de degelijkste of verstandigste uit het boek te zijn. Veel liever maken wij kennis met gieseler, wien wij met blijdschap afkeurende ‘hooren spreken van die gevoelstheologie, uit welke men maken kan wat men wil.’ Wij hadden wel gewenscht, dat de Schrijver, die ons zoo vele gesprekken mededeelt, ons ook daarvan een en ander had medegedeeld, dat zouden ligt woorden op zijn pas en op zijn tijd zijn ge-
{==282==} {>>pagina-aanduiding<<}
weest. Zoo wij de denkbeelden des Schrijvers over de Christelijke kerk en hare genootschappen, waarmede wij ons niet kunnen vereenigen, wilden bestrijden, wij zouden veel meer plaats moeten vergen, dan ons hier is toegestaan. Liever halen wij de woorden van gieseler aan betrekkelijk de woelingen der Ultramontaansche partij, omdat zij ons toeschijnen der behartiging in onze dagen overwaardig te zijn. ‘Over 't geheel, zeide hij, schrijf ik de vorderingen der Katholieken in Duitschland grootendeels toe aan de verkeerde maatregelen van 't Pruissisch Gouvernement, 't welk ook de liberalen als 't ware gedwongen heeft, om zich met de Pausgezinden te vereenigen. Laat elke vijandige houding varen, en het grooter deel der Katholieken zal tegen Rome opstaan, denn es ist Keinem angenehm sich knechten zu lassen. Ook erger ik mij ten hoogste aan de noodkreten, die om de minste beuzeling van den kant der Protestanten worden aangeheven, als zou hunne zaak met eene koninklijke ordonnantie staan of vallen; die kleingeloovigheid maakt hen in de oogen der tegenpartij bespottelijk.’ - Dat
lücke niet vergeten is, gelijk later op hunne plaats ook hase en tholuck niet, spreekt van zelf. Benijden zouden wij den Schrijver te Gotha bijna het bezoek bij den grijzen en beminnelijken jacobs, en hadden daarover nog wel meer willen hooren en hem daarvoor op de voorgaande bladzijde den zijdelingschen uitval van lücke tegen bretschneider gaarne willen schenken. Het is eene moeijelijke zaak (en dit boek leert het ons op vele plaatsen) om zich niet door zekere partijdigheid te laten bezielen voor of tegen mannen, die in rigting met den Schrijver overeenkomen of daarvan afwijken; en in dit opzigt is er in deze Academiereize wel eens eene overhelling, die Rec. niet altijd genoegen deed. Doch dit ligt grootendeels in de individualiteit van den Schrijver en van Rec.
Zeer belangrijk is ook het verblijf te Leipzig, en de personen, met wie wij daar in gezelschap worden gebragt, als tauchnitz, winer, illgen boezemen ons levendige belangstelling in, voor de zonderlingheid ook het verslag van de Prediger-Conferenz, die anders zeer weinig in Rec. smaak zou vallen. Dresden staat aan het hoofd van den achtsten brief. Hoe veel is daar niet te zien! En welke belangrijke uitstapjes zijn daar te maken! Zoo de Schrijver gelezen heeft, wat Rec. dezer dagen las: Drie dagen in het Sak-
{==283==} {>>pagina-aanduiding<<}
sisch Zwitserland door c. hooger, zoo houdt hij het zeker ten goede, dat zijne beschrijving van Saksisch Zwitserland met stilzwijgen wordt voorbijgegaan, en naar die van zijnen collega wordt verwezen. Met veel genoegen volgen wij hem naar Herrnhut en verplaatsen ons met hem in het midden der broeders en bij den eerwaarden bisschop. Te Dresden teruggekeerd, zal ook het bezoek bij kaeuffer menigeen belang inboezemen, schoon noch de redeneringen van den hofprediker, noch die van den Schrijver algemeen zullen toegestemd worden. Hoe weinig Rec. ook met kaeuffer's beschouwing van den Heiland instemt, troffen hem toch diens woorden zeer: ‘Ik dank God, die mij den weg der zaligheid in christus heeft gewezen, maar ik meen het daarvoor te moeten houden, dat Hij voor den Jood weêr een' anderen weg, en een' derden voor den Mohammedaan heeft beschikt.’ En hij vereenigt zich daarmede veel ligter, dan met de zonderlinge woorden van van der hoeven: ‘Neen, zijn alle welgezinden in allen volke Gode aangenaam, en blijven ze niettemin buiten hunne schuld van de prediking des Evangelies verstoken, dan besluiten wij veelmeer - wederom naar 't getuigenis van petrus (1
Petr. IV:6) ook den dooden wordt het Evangelie verkondigd.’
Berlijn is de negende brief getiteld. Eerst evenwel gaan wij met den Schrijver naar Wittenberg en bezoeken de cel van luther. In Pruissens hoofdstad hebt gij, lezers, nog kennis te maken met hengstenberg, theremin, neander, strauss (schrijver der Kerkklokstoonen) en met onderscheidene anderen. Neander is zeker de meest uitkomende persoon en niet ten onregte. Maar wij moeten ons beperken en mogen niet meer uitschrijven. Den geest en trant van het boek hebben wij, dunkt ons, genoeg doen kennen, en kunnen volstaan met de vermelding, dat de laatste brief ons nog met claus harms in gezelschap brengt en ons, behalve de tehuisreis, een bezoek mededeelt te Frederikstad aan de aldaar gevestigde Remonstrantsche gemeente.
Met groot genoegen liep Rec. bij het schrijven dezer aankondiging het boek nogmaals door, en riep zich daardoor menige bijzonderheid weder versch in het geheugen. Aan het einde gekomen, herhaalt hij zijnen algemeenen en opregten lof, waarop zijne hier en daar geuite bedenkingen niets afdingen. Hij wenscht den jeugdigen geleerde, die zulke groote dingen van zich doet verwachten, van ganscher

{==284==} {>>pagina-aanduiding<<}
harte de beste zegeningen op zijne loopbaan toe, kracht en gezondheid om met de groote hem geschonkene talenten te woekeren en de voldoening van niet alleen welverdienden lof in te oogsten, maar ook met vrucht werkzaam te zijn ter uitbreiding van Christelijke kennis en godsvrucht, waartoe hij zich ook door zijne Academiereize zocht voor te bereiden.





Het Koninklijk Besluit van den 23 Mei 1845, omtrent de toelating van Studenten tot de Hoogescholen en de Athenaea, nader beschouwd door Dr. M.J. Noordewier. Te Groningen, bij J.B. Wolters. 1845. In gr. 8vo. 46 bl. f :-50.

Het Verslag der Staatscommissie, benoemd tot het examinéren der aankomende Studenten, van het standpunt der Latijnsche Scholen beschouwd, door Mr. J.A. Schneither, Rector der Latijnsche Scholen te Groningen. Te Groningen, bij W. van Boekeren. 1845. In gr. 8vo. 32 bl. f :-30.

Dr. noordewier verdedigt, in het algemeen, het door velen niet zeer gunstig ontvangen Besluit van 23 Mei 1845; echter alzoo, dat hij het slechts als eene eerste proeve aanmerkt, onderscheidene veranderingen en verbeteringen aanwijst, waarvoor het vatbaar zou zijn, en inzonderheid hetgene thans bij Besluit geregeld is, onder de noodige wijziging van verschillende bepalingen, door eene Wet wilde vervangen, opdat men niet langer zeggen zoude: ‘c'est à la louis XIV: cartel est notre bon plaisir.’ (Bl. 41).
De Groningsche Rector schneither beoordeelt slechts het verslag der Staatscommissie, benoemd tot het examinéren der aankomende studenten; hij doet dit alleen uit het oogpunt van het belang en de eer der Latijnsche scholen, en beweert, dat de Staatscommissie van deze, en dus ook van hare kweekelingen, meer gevergd heeft, dan men van de Latijnsche scholen, wat omvang, aard en strekking van het onderwijs betreft, in ons vaderland vergen mag.
Schoon het doel en het onderwerp der beide hier aangekondigde stukjes verschillend is, blijven zij echter naverwant aan elkander, zoodat de Heeren noordewier en

{==285==} {>>pagina-aanduiding<<}
schneither elkander nu en dan op hetzelfde terrein ontmoeten, maar dan ook in onderlinge tegenspraak geraken.
Referent zou, met den Heer schneither, de studie der classische talen dáárom vooral voor een noodzakelijk bestanddeel der hoogere geestontwikkeling houden, omdat men alzoo eene vrije zelfstandige toeëigening der historische, dat is van die wetenschappen verkrijgt, welke zich bijzonder met de veelzijdige, steeds voortschrijdende ontwikkeling van den menschelijken geest bezig houden, zonder, met den Heer noordewier, in het leeren van Grieksch en Latijn de eigenlijke gymnastiek des geestes te zoeken; en dáárom zou hij dan ook, met den Heer schneither, niet het grammatisch-critisch, maar het historisch beginsel, bij de verklaring der oude schrijvers, mits het grammatisch-critische daarbij niet verwaarloosd worde, op den voorgrond willen zetten. Ook is hij met den Heer schneither, tegen den Heer noordewier en de Staatscommissie, het eens, dat het Latijn spreken niet alleen van de examinandi niet moest gevergd worden, maar dat het zelfs verkeerd is, jonge lieden eene doode taal te laten spreken, eer zij haar zuiver en sierlijk weten te schrijven. Eindelijk schijnt hem de Heer noordewier, in zijne Bijlage, inhoudende hetgene hij meent redelijk en doenlijk te zijn, meer van de aankomende studenten te verwachten, dan waartoe, redelijkerwijze, de groote meerderheid kan gerekend worden in staat te zijn.
Met den wensch van Dr. noordewier, dat het Besluitenstelsel eens eindelijk door eene Wet wierd vervangen, vereenigen wij ons ten volle. Nooit is de bedoeling van Art. 224 (eertijds 226) der Grondwet geweest, bij de woorden: ‘Het openbaar onderwijs is een aanhoudend voorwerp van de zorg der Regering. De Koning doet van den staat der hooge, middelbare en lagere scholen, jaarlijks, aan de Staten Generaal een uitvoerig verslag geven;’ - nooit is daarbij de bedoeling geweest, het bestuur der opvoeding onzer jeugd gelijk te stellen met dat der koloniën. Er staat ook niet te lezen: ‘De Koning heeft bij uitsluiting het opperbestuur over het onderwijs.’ Neen! ten blijke, dat de Regering voor de naleving der wetten op het onderwijs waakte, en gadesloeg, waar nieuwe voorzorg noodig was, zou er jaarlijks verslag van den staat der scholen aan de Staten Generaal worden gegeven. En waartoe dat verslag? Wat kunnen de Staten Generaal er aan doen? Natuurlijk alleen

{==286==} {>>pagina-aanduiding<<}
dáárom, opdat zij, in gemeen overleg met de Regering, de wetten helpen maken, die men, ten gevolge der gegeven wordende verslagen, noodig mogt oordeelen. Met hetzelfde oogmerk moet ook wel het verslag nopens den staat der koloniale geldmiddelen worden gedaan; doch dit is slechts, (kan de Regering aanmerken) opdat het gebruik van het batig slot, ten behoeve van het moederland beschikbaar, bij de wet worde geregeld, terwijl overigens het opperbestuur uitsluitend aan den Koning blijft. (Art. 59, eertijds 60, der Grondwet). Dit kan alzoo niet worden beweerd met opzigt tot het onderwijs. Al geeft men aan Art. 59 der Grondwet de uitlegging, die het meeste de magt der Regering begunstigt, Art. 224, over het onderwijs, is geheel anders gesteld. Dit is, buiten allen twijfel, geenszins overgelaten aan de willekeurige beschikking der Uitvoerende Magt, en vordert dringend eene regeling bij de Wet.




Aardrijkskundig Woordenboek der Nederlanden; bijeengebragt door A.J. van der Aa, onder medewerking van eenige Vaderlandsche Geleerden. Vde Deel, Lett. H. Vide Deel, Lett. I en K. Te Gorinchem, bij J. Noorduyn en Zoon. In gr. 8vo. 1708 bl. Bij Inteek. f 16-30. Buiten Inteek. f 21-70.

Sedert geruimen tijd konden wij geene aankondiging doen van den voortgang dezes belangrijken werks. Hoe meer nogtans daarvan het licht ziet, des te meer worden wij versterkt in onze overtuiging, dat deszelfs zamenstelling een werk is van ijzeren vlijt, taai geduld, velerlei kennis, en van het gedurig te boven komen van tallooze zwarigheden; maar dat het ook, eenmaal volledig zijnde, wel een van de uitvoerigste en kostbaarste, doch ook een van de bruikbaarste werken zal zijn, die in vele jaren hier te lande zijn uitgegeven. Het werk is wel sedert lang gunstig bekend, maar het kan toch zijn nut hebben, er van tijd tot tijd onze lezers opmerkzaam op te maken; misschien lokt zulks dezen of genen uit, om het zich alsnog aan te schaffen; welligt bevorderen wij de tijdige en naauwkeurige beantwoording der vragen, die door den ijverigen Verzamelaar of zijne medewerkers gedaan worden. En van dit laatste hangt de naauwkeurigheid en volledigheid voor geen gering gedeelte af. Aan het missen van juiste mededeelingen zal het dan ook wel zijn toe

{==287==} {>>pagina-aanduiding<<}
te schrijven, dat men op sommige plaatsen de bijzonderheden mist, die anders meestal worden opgegeven. Zoo zijn de wapens niet aangeduid op vele plaatsen, onder welke wij aanteekenden: Hodenpijl, Ysselmuiden, Yzendoorn, Ilpendam, Kantens, Katendrecht. Van Kampen-en-oud-Zoete-lingekerke noch Kampensnieuwland zijn de grootte of het getal huizen en inwoners opgegeven; het laatste ook niet van Kolderwolde. Doch dit zijn slechts kleine leemten; de volledigheid laat over het geheel niets te wenschen over. Zelfs zou men niet zonder eenigen grond de opmerking kunnen maken, dat de zucht, om niets onvermeld te laten, wel eens doet afdalen tot kleinigheden, of ook, als ware het eene bijzonderheid, doet aanteekenen hetgeen van zelf spreekt. Zoo wordt te IJsselstein berigt, dat de R.K. kerk een fraai gebouw is met een orgel en een altaar; te Herkingen, dat er de kerk van binnen eenen fraaijen predikstoel heeft; te 's Hertogenbosch, dat er de predikantsberoeping geschiedt uit een twaalf-, zes- en drietal; te Hien en Doodewaard, dat er in geval van vacature een naburig predikant als consulent fungeert. Hiertoe zou men ook kunnen brengen, dat te St. Jansga, te Koog aan de Zaan en te Kwadijk gezegd wordt, dat de kerk een steenen gebouw is; want het is genoeg, het tegendeel te vermelden, waar dit plaats heeft, gelijk van de Doopsgezinde kerk te Ilp. Te naauwkeurig zouden wij bijna zeggen, maar het moet zijn te uitvoerig voor het toch reeds zoo uitvoerige werk, zijn op vele plaatsen de geschiedkundige bijzonderheden. Het hoofddoel van het Woordenboek is
aardrijkskundig: daartoe behoort nu ook wel ten deele de vermelding van geschiedkundige merkwaardigheden, maar, naar onze wijze van zien, alleen in zooverre dit dienen kan en moet, om aan te toonen, hoe de plaats of een gedeelte van dezelve (b.v. de voorname gebouwen) geworden zijn, wat ze zijn; het overige behoort tot de beschrijving niet, en moest daarom beknopter zijn aangestipt. Te Hulst b.v. beslaat dit gedeelte een vel druks.
Deze twee Deelen bevatten de letters H-K. Het heeft ons echter verwonderd de letters I en J, naar vroeger gebruik, dooreen te vinden. Dit is echter verkeerd, gelijk het verkeerd zou zijn, zulks met de U en V te doen. Het eene is een klinker, het andere een medeklinker. Overigens hebben wij slechts enkele kleine misstellingen onder het

{==288==} {>>pagina-aanduiding<<}
doorlezen aangeteekend; overal en van alle artikelen de volkomene juistheid te beoordeelen - zoo bekend is wel niemand met ons gansche vaderland tot in de kleinste bijzonderheden. Het voormalige klooster ten Hage is, meenen wij, tegenwoordig eene fabrijk. Te Harderwijk staat bij de voormalige Akademie vermeld, dat Prof. bouman er het Hoogleeraarsambt heeft bekleed; dit is onjuist; Z.H. Eerw. heeft er gestudeerd. Van het Haringvliet wordt gezegd, dat het een zeer goed vaarwater is, wordende dit zeegat verkozen boven die van Brielle en Brouwershaven, hetgeen aanleiding gegeven heeft tot het graven van het kanaal van Voorne. Blijkbaar verwart hier de Schrijver het Haringvliet met het op zijne plaats juist gestelde Goereesche gat, dat eerst boven Hellevoetsluis den naam van Haringvliet bekomt, en thans niet meer boven het laatste der andere zeegaten wordt verkozen. Op het artikel Heesterlust staat 3 u., moet zijn 1 u.N., en op Houtepoppen N., moet zijn Z. van de kantonshoofdplaats. De Hoflaan bij Rotterdam staat 10 min. W., lees O. van die stad. Dergelijke fouten zijn in een werk van dien omvang zoo goed als onvermijdelijk. Bij Helmond, als hoofdplaats van eenen kerkelijken ring, staat de gemeente Schijndel nog als eene afzonderlijke, dat zij sedert lang niet meer is. Te Hoogeloon, Hapert en Casteren wordt gesproken van twee korenmolens, van welke de eene door den wind en de andere door het water gedreven wordt; de laatste door den wind en door het water beide. Ook op het art. Casteren wordt deze fout gevonden. Te IJzendijke staat, dat de Hervormde gemeente 1100 zielen, waaronder 800
lidmaten, telt: het laatste getal is zeker fout; feuring heeft 1040 en 491. In het art. Nederlandsch Indië leest men, dat een pikol 15 Ned. ponden is. Het is immers 62½ N.P.? Van den toren van 's Heer Arentskerke heet het, dat die de hoogste van Zuidbeveland is, en van dien te Kappelle hetzelfde. Te Amsterdam wordt de Kolk vermeld; wij achten het goed, dat de Schrijver van den beginne aan zijne artikelen niet zoozeer vermenigvuldigd heeft, om de namen van wegen en straten op te nemen. Maar waarom nu de Kolk wel, de Keizersgracht niet? Wij vragen nog meer: waarom de Kolk te Amsterdam wel, te Rotterdam niet? De melding van eerstgenoemde had, om de consequentie, achtergebleven moeten zijn. Te Kralingen wordt melding gemaakt van eene buitenplaats, IJpenhof genoemd; op het

{==289==} {>>pagina-aanduiding<<}
woord zelf vonden wij haar niet. Men zal anders naauwelijks iets te vergeefs zoeken; Ref. althans deed het anders nergens. Ter laatstgenoemde plaatse (Kralingen) staat eene allerzonderlingste aanteekening - door welk lepidum caput medegedeeld? - dat men er voor een orgel in de nieuw gebouwde Hervormde kerk hoopt op een legaat!!
Bij het gebruiken en doorbladeren van dit werk heeft Ref. meermalen gedacht, dat een uitvoerige en naauwkeurige Atlas van ons Rijk tot hetzelve een belangrijk aanhangsel zou zijn, gelijk de bearbeiding van dit Woordenboek er meer dan eenige andere arbeid toe voorbereidt. Daarom wordt den Verzamelaar in bedenking gegeven, met der tijd zoodanig kaartwerk te vervaardigen. Dit kan uit den aard der zaak niet geschieden vóór de voltooijing van het geheel; maar hoe eerder men het plan vormt, des te meer gelegenheid heeft men, om voor de naauwkeurige uitvoering te zorgen.
Wij blijven deze echt vaderlandsche onderneming zeer aanbevelen.




Het Huisgezin. Bestuur en vermaningen aan al deszelfs leden ter bevordering van onderling geluk. Naar den zevenden druk van het Engelsche werk van John Angell James, door Nicolaas Beets, Theol. Dr., Herder en Leeraar te Heemstede. Motto Ps. 133: Ziet, hoe goed enz. Te Amsterdam, bij J. Müller. 1844. In gr. 8vo. 339 bl. f 3-60.

De Schrijver gaat uit van het beginsel, dat het geheim des geluks voor de huisgezinnen opgesloten ligt in de bladeren der Heilige Schrift, en dat de verschillende leden van het huisgezin, naar hunne onderscheidene behoeften, in dezelve de beste voorschriften vinden. Niets anders toch, dan echte wezentlijke godsvrucht, kan duurzaam en waarachtig geluk te weeg brengen.
In het Iste Hoofdstuk, hetwelk eenigermate als eene inleiding tot het geheele werk kan aangemerkt worden, betoogt de Schrijver, dat de zamenstelling van het huishouden is van Goddelijke instelling, en besluit het met de volgende woorden, welke tevens kunnen dienen, om eene proeve van den stijl te leveren: ‘Het huiselijk geluk gelijkt in menig

{==290==} {>>pagina-aanduiding<<}
opzigt op dat Manna, hetwelk in de woestijn den Israëliten werd geschonken. Even als dat kostbaar voedsel, is het eene gave Gods, welke uit den hemel nederdaalt; voor goud is het niet te koop; het wordt gelijkelijk aan den rijken en den armen uitgedeeld, en schikt zich naar ieders smaak; het wordt geschonken in een overvloed, welke in de behoeften van al, die het begeert, voorziet; om verkregen te worden, moet het gezocht worden in dien weg, waarin God het wil uitdeelen; en het wordt den moeden mensch geschonken als eene verkwikking op zijn langer of korter togt door deze woestijn, naar het Canaän daarboven.’
Vervolgens tot de eigenlijke behandeling van zijn onderwerp overgaande, spreekt de Schrijver, in het IIde Hoofdstuk, over de wederzijdsche pligten van echtgenooten. III. Over de pligten van Man en Vrouw in 't bijzonder. IV. Eenige aanmerkingen over het aangaan der Echtverbintenis. V. Ouderpligten. VI. Kinderpligten. VII. Broederpligten. VIII. Pligten van Heeren en Vrouwen. IX. Pligten van Dienstboden.
Welk is nu ons gevoelen over het werk? Wij zien het wel in, dat het niet mogelijk zal zijn, een oordeel te vellen, hetwelk de goedkeuring weg zal dragen van allen. Wij vonden over het geheel in het boek veel goeds, veel nuttige vermaning en besturing, welker behartiging zeer zeker van den heilzaamsten invloed zal zijn tot bevordering van het geluk der huisgezinnen, en wij zouden door ons oordeel ook geene aanleiding willen geven, dat het boek minder gelezen, en het menigvuldige goede, dat het bevat, minder gekend en gewaardeerd wierd. Het is ons daarom leed, dat wij het werk niet onbepaald en in allen deele kunnen goedkeuren. Maar wij mogen ook niet ontveinzen, dat wij voor de behoefte van ons beschaafd en Christelijk publiek wenschten, dat het werk minder gestemd ware in den toon en naar den smaak van eene bepaalde partij. Christelijke godsvrucht is toch niet slechts beperkt binnen hetgeen door zekere namen en spreekwijzen wordt uitgedrukt; is immers niet datgeen, tot welks verpligting wij afhangen van eenige bijzondere, dikwijls eenzijdige en onbewezene verklaring van eenige Bijbelplaats? Wij zullen, hetgeen wij op het oog hebben, duidelijk maken door het aanvoeren van eenige voorbeelden.
De straf der zonde na dit leven te noemen ‘eene eeuwigheid van foltering,’ is, naar het ons voorkomt, eene onge-
{==291==} {>>pagina-aanduiding<<}
paste uitdrukking. Pijn, smart kan een onvermijdelijk gevolg zijn van de zonde; maar foltering is de naam van eene daad, de daad van iemand, die een ander foltert. Door den staat der rampzaligheid eene eeuwigheid van foltering te noemen, wordt dus aan God eene daad toegeschreven, die onder ons bij menschelijke regtbanken reeds lang als doelloos en onmenschelijk is afgeschaft. Verbeeld u, dat de rampzaligen voorgesteld worden, als in de hel op de pijnbank te liggen of gerabraakt te worden.
Hoe zeer de zoogenaamde geestelijke overbrenging van het Hoogelied, in plaatsen waar de dichter zonder eenigen twijfel alleen spreekt over de liefde van echtgenooten, of den minnaar en de geliefde jegens elkander, aandruischt tegen den gezonden zin van dit dichtstuk en deszelfs verstandige opvatting, valt nergens meer in het oog dan juist daar, waar de Schrijver, over de huwelijksliefde handelende, het eerst aan dit gevoel moest denken. De liefde sterker dan de dood en welke vele wateren niet zouden kunnen uitblusschen, waarvan gesproken wordt Hoogl. VIII:7, is, volgens den Schrijver, de liefde van christus voor zijne gemeente, en des Konings dochter geheel verheerlijkt inwendig, en met hare kleeding van gouden borduursel, welke de dichter bezingt Psalm XLV:14, is de Christelijke gemeente als bruid van christus.
Dat de Schrijver den hoofden der huisgezinnen hunne Christelijke verpligting op het hart bindt, om toe te zien, dat door derzelver leden de dag des Heeren godsdienstig gevierd worde, is prijselijk; maar dat hij zich hier eene kleingeestige puriteinsche gestrengheid aanmatigt, door zelfs het laten gereed maken van warme spijze voor het middagmaal te veroordeelen, zal zelfs door de gemoedelijkste Christenen niet goedgekeurd worden.
Van eenen anderen aard, en gansch niet vrij van valsch vernuft, is hetgeen ons in het boek ook voorkwam van boomtakken, die niet door den storm of door den bliksem, maar die door het gerucht des onweders gebroken worden.
Het komt ons voor, dat de Vertaler, die toch, blijkens eene der noten, van der palm's Bijbelvertaling geraadpleegd heeft, en, blijkens de invoeging van dichterlijke fragmenten van hasebroek en Mevr. bilderdijk, het zich niet tot wet heeft gesteld om slaafs te vertalen, en die als Herder en Leeraar te Heemstede, hetgeen hij als Theologiae

{==292==} {>>pagina-aanduiding<<}
Doctor geweten heeft, niet zal vergeten zijn, de aangewezene gebreken wel had kunnen herstellen, en daardoor het werk meer geschikt voor zijne landgenooten maken.
Vele der eigenaardigheden van des Vertalers taal en spelling zullen zich uit bilderdijk's Spraakleer taliter qualiter laten regtvaardigen; maar of dit ook het geval zal zijn met hoefslag voor grondslag en wijngaart voor wijngaard willen wij niet beslissen. Het door den Vertaler gebezigde enkeling zou deszelfs aanwezen kunnen te danken hebben aan 's mans afkeer van bastaardwoorden, en de plaats moeten bekleeden van individu; maar in de vertaling vinden wij, het geheele boek door, sollicitatie, contributie, monopoliséren, motief, vacant, intellectuelen enz.
Bevalen wij in den aanvang van dit verslag het werk aan, zoo is zulks niet in strijd met hetgeen wij daarop aanmerkten. Dit diene, om het boek met een oordeel des onderscheids te doen lezen, alles te beproeven, en het goede te behouden.




Willem de Zwijger, Prins van Oranje. Geschiedkundig Romantisch Verhaal uit den 80 jarigen Oorlog. Naar het Hoogduitsch van R. Heller. III Deelen. Te Amsterdam, bij J.M.E. Meijer. 1845. In gr. 8vo. Te zamen 798 bl. f 8-:

Het zal wel aan geen' twijfel onderhevig zijn, of ieder, die slechts eenige weetgierigheid bezit, zal gaarne alles gretig in handen nemen en lezen, wat betrekking heeft op den onsterfelijken held willem van oranje; maar voorzeker zal hij het thans doen, nu het standbeeld van den Grondlegger onzer Vrijheid, op kosten des Konings opgerigt, hem aan Nederland vertoont, zoo als hij zich voor het vaderland ten strijde begaf; thans, nu weldra zijn beeld, door de dankbare nakomelingschap bekostigd, verrijzen zal, zoo als hij zich als staatsman deftiglijk voordeed, of zoo als hij eerst in het naburige Duitschland en later in het prinselijk Delft zijne plannen maakte en ten uitvoer legde tot redding van het diep gezonken vaderland.
Het moge eenige verwondering baren, dat niet reeds vroeger zulk een opentlijk blijk van dankbaarheid der Nederlandsche natie aan den Grondlegger van hare onafhankelijkheid

{==293==} {>>pagina-aanduiding<<}
gegeven is, en het verzuim daarvan moge door vreemdelingen als ondankbaarheid of onverschilligheid uitgekreten zijn, wij veroordeelen daarom onzen landaard niet (*): er bestond toch een gedenkteeken, hoewel in het bedehuis besloten, dat, door 's lands vaderen, bij het bekomen van eenige rust na zware inspanning, opgerigt, den grooten man waardig was; en hoe vele schriftelijke gedenkteekenen bestaan er niet voor hem, door kundige mannen vervaardigd, die den onsterfelijken held en staatsman beter dan standbeelden aan het Nederlandsche volk leerden kennen! Maar wat zeggen standbeelden, graftomben en schriftelijke gedenkteekenen, bij het gedenkteeken, dat hij zichzelven in de harten van alle vereerders des vaderlands heeft opgetrokken? Neen! Nederland heeft nooit zijne groote mannen vergeten, maar altijd, al is het dan ook niet door standbeelden, waardiglijk vereerd.
Doch niet alleen in het land, dat door hem van de onderdrukking verlost is, vond de eenige willem de Eerste zijne bewonderaars, maar ook bij vreemden was de groote volksleider in hooge eere; schiller, bitaubé en later wiersbitzky verkondigden zijnen lof en deden de faam zijner daden tot aan de grenzen van Europa weêrgalmen; en ook thans is er andermaal een vreemdeling, die, van hooge bewondering doordrongen, willem den Zwijger tot het onderwerp van zijn schrijven maakte. Hij koos daartoe den romanstijl, maar bleef toch niettemin de geschiedenis in vele opzigten vrij getrouw, die wel eens, bij historische romans, geheel opgeofferd wordt aan den roman zelven.
Het tijdvak, waarin heller willem den Zwijger doet optreden, begint met de invoering van den tienden penning

{==294==} {>>pagina-aanduiding<<}
door alva te Brussel en eindigt met het ontzet van Leiden in 1574; voorwaar belangrijke jaren uit den tachtigjarigen strijd tegen Spanje! jaren, die als getuigen daar zijn van der vaderen liefde en inspanning voor den dierbaren geboortengrond.
Eene korte schets te geven van den loop des verhaals laten wij achterwege, en melden alleen, dat het ons, over 't geheel, uitmuntend bevallen heeft. De karakters der meeste personen zijn goed geteekend; dat van sjoert enkerken treffelijk: de betrekking van charlotte van bourbon tot willem I is roerend beschreven. Willem, Graaf van der Mark, en barthold entens komen in het verhaal voor, zoo als het zich uit de Geschiedschrijvers laat opmaken, dat zij geweest zijn; steunpilaren voor het vaderland, magtige werktuigen in de hand van willem van oranje; maar schandvlekken onzer geschiedenis, zoodra zij zich aan zijne leiding onttrokken. De kinderlijke liefde van margaretha voor haren vader komt onder al hare lotgevallen heerlijk uit; maar omtrent treslong is de Schrijver geheel bezijden de waarheid: de Gravin francisca van arlen is een product van zijne verbeelding, en dus nimmer aan treslong gehuwd geweest. De geheele handelwijze van treslong na de inneming van den Briel in 1572, door den Schrijver vermeld, is fictie, en genoeg bekend is het, dat treslong, vóór den dood van willem I, nimmer in ongenade gevallen is, noch het beleg van Leiden heeft bijgewoond (*). Ook is eene poging om willem I te vergiftigen, door den Schrijver verhaald, bij de historieschrijvers onbekend. Beter is hij bekend met cornelius musius en diens rampzalig uiteinde.
Musius, de beroemde Latijnsche dichter, die in geleerdheid verre boven zijne tijdgenooten uitblonk, de man, die in de tijden van den hevigsten godsdiensthaat om zijne gematigdheid geëerd werd, doch die op de wreedste wijze onschuldig door lumey ter dood werd gebragt, komt ook hier in een uitmuntend daglicht voor. In één woord, de rijkdom der gebeurtenissen, die hier onder gepaste afwisseling verhaald worden, de veelal fraaije en gevoelvolle stijl des Schrijvers, en de ro-
{==295==} {>>pagina-aanduiding<<}
mantische loop des verhaals, vrij van overdrijving, nopen ons, ondanks eenige vlekken, dit werk, als eene aangename en nuttige lectuur, onzen leesgezelschappen aan te bevelen.
Druk en uitvoering laten niets te wenschen over. Drie vignetten versieren het werk, onder welke echter de pagina's, waarop de handeling beschreven staat, vergeten zijn geplaatst te worden.




De klagt en vloek van Camilla, vrije navolging uit Horatius van P. Corneille, door Mr. C.H. Perk. Te Amsterdam, bij M. Westerman en Zoon. 1845. In kl. 8vo. 15 bl. f :-30.

Het is voor den letteroefenaar gewis verblijdend, wanneer een kring van letterkundigen het voornemen opvat, om doeltreffende pogingen aan te wenden, ter opbeuring van den vervallen toestand van het vaderlandsch tooneel. Dat dit laatste heeft plaats gehad, vernamen wij uit het korte Voorberigt van het naast ons liggende stukje, bestemd ter oefening van ‘eene aanstaande Tooneelkunstenares, die zeker in de toekomst ons nationaal tooneel tot eere verstrekken zal.’
Het komt er slechts op aan, te onderzoeken, of de hier geleverde proeve ter oefening kan worden aanbevolen; dat is: of zij waarlijk de geschiktheid bezitte, om onze taal en dichtkunst in dát licht te plaatsen, waarin de beminnaar of beoefenaar van beiden deze tweelingzusters zoo gaarne aanschouwt. Zoodanig onderzoek valt des te gemakkelijker, vermits de Dichter te kennen geeft: ‘dat hij, ten einde eenigzins de kracht en sierlijkheid van corneille na te streven, eene zeer vrije navolging beoogd en meer aan denkbeelden dan aan woorden gehecht heeft, en dat hij op verscheidene plaatsen, de aanmerkingen van voltaire raadplegende, met voordacht van den tekst is afgeweken.’
Ten gevolge van deze verklaring vorderen billijkheid en onpartijdigheid tevens, dat wij, de vergelijking van dit stuk met het oorspronkelijke daarlatende, het werk des Dichters alléén beschouwen, zoodanig als hetzelve ons hier, geheel op zichzelf staande, wordt aangeboden.
Reeds de titel heeft iets onbestemds en duisters. Volgens denzelve zou een minkundige op de gedachte komen, dat

{==296==} {>>pagina-aanduiding<<}
de Fransche Dichter corneille eene vertaling van den Latijnschen Dichter horatius geleverd hadde. Dit is echter zoo niet; immers geldt de hier geleverde navolging, uitsluitend, het beroemde Treurspel van corneille, algemeen onder den naam van de Horatiërs bekend, en welke benaming de Heer perk, duidelijkheidshalve, wel zou hebben mogen volgen.
Als maatstaf onzer beoordeeling van een ter oefening vervaardigd dichtstuk, afkomstig van een der medeleden van eenen letterkundigen kring, die zich ten doel stelt den vervallen staat van ons Tooneel te verbeteren, zetten wij de vordering op den voorgrond, dat het geleverde aan de eischen van Taal-, Dicht- en Oordeelkunde behoore te voldoen, en tevens uitmunte door duidelijkheid van denkbeelden en juistheid van uitdrukkingen, die den lezer geen oogenblik doen twijfelen, wat de Dichter bedoelt. Wij willen intusschen het aangeboden stukje aan geene te gestrenge kritiek onderwerpen, ons slechts bepalende tot zoodanige plaatsen, die, bij eene eerste en oppervlakkige inzage, al aanstonds onze bijzondere oplettendheid tot zich trokken.
Reeds bij den aanvang viel ons oog op de toespraak van den ouden horatius:

Waar laurieren 
De kruin eens jongen helds en van een' vader sieren, 
Gevlochten tot een kroon voor moed en burgertrouw, 
Daar past de klaagtoon niet e.z.v. 

Volgens deze niet natuurlijke constructie, slaat hier gevlochten op het onmiddellijk voorafgaande vader, of ook wel op dezen en tevens op de kruin eens jongen helds. De ware meening ware duidelijker en natuurlijker op deze wijze uitgedrukt:

waar laurieren, 
Gevlochten tot een kroon voor moed en burgertrouw 
De kruin eens jongen helds en van een' vader sieren, 
Daar past de klaagtoon niet. 

Stonden gekozen maat en rijmwijze den Dichter hier in den weg, hij had, als beheerscher der taal, die bezwaren moeten overwinnen. Bilderdijk vorderde dit.

Nu 
{== afbeelding 	==} {>>afbeelding<<}
    
 triumfzang schalt voor Rome's adelaren. 


{==297==} {>>pagina-aanduiding<<}

Later:

En 
{== afbeelding 	==} {>>afbeelding<<}
    
 triumf van haar verwinnenden gemaal. 

En nog eens:

O, 't is veel ligter 't leed voortdurend 
{== afbeelding 	==} {>>afbeelding<<}
    
 verdragen. 

De Dichter weet immers, dat zulk een willekeurig verwisselen van korte voor lange lettergrepen evenzeer strijdig is met het metrum als met den aard onzer welluidende moedertaal?

En 't schittrend tempelkoor het hoofd der priesterscharen 
In 't purper kleed verbeidt, het dankbaar Vaderland 
Gereed is, om, in keur van heilige offerand, 
Ter eere van de Goôn den zuivren wijn te plengen, 
Voor Rome's zegepraal zijn loflied uit te brengen, e.z.v. 

De Dichter schijnt zich niet herinnerd te hebben, dat de Heidensche tempels, inwendig, of het koor niet schitterend, maar donker waren; dat purper hier purpren had behooren te wezen; dat men geen' wijn plengde in keur van heilige offeranden, en, eindelijk, dat men, b.v. in eene vergadering, wel zijne stem uitbrengt, maar nimmer een lied; het laatste wordt aangeheven, gezongen e.z.v.

Nu voegt ook u de toon van dankerkentenis, 
En ieder andre kreet is mij een ergernis. 

De Franschen mogen dit rijm bezigen; onze rijke taal behoeft en duldt zulke hulpmiddelen niet.

Wie telt de dooden in de schaâuw der zegevanen! 

De Romeinsche veldteekens hadden weinig van de scheepsvlaggen der 16de en 17de eeuwen.

Een drietal broeders toch als offers van den dood. 

Het enkelvoud van drietal vordert hier offer.

'k Verbreek de boeijen, die, door toeval van het lot, 
Mij snoeren aan den wil van 't vaderlijk gebod. 

Aan boeijen kent onze taal het vermogen toe van te kluisteren; aan banden of koorden, dat van te snoeren. Tevens kent zij aan een gebod een' eisch toe, maar geen' wil.

{==298==} {>>pagina-aanduiding<<}


Wat sterveling werd ooit, in vreugde en in begeeren, 
Zoo onverhoeds vervoerd in ijdel droomverkeeren, 

welke beteekenis moet de lezer aan deze beide laatste woorden hechten? Wij weten het niet.
Te vergeefs zochten wij ook naar poëtische schoonheid in den regel:

Gestort in zoo'n ellende en zoo'n vertwijfeling! 

Onmogelijk was het ons, een' goeden zin te hechten aan het volgende:

Toen een benaauwde droom mij knellende op het hart, 
De helsche furiën, de kaken opgespard, 
Mij in een ijskoud zweet weêr van mijn sponde jagen! 
De olijf des vredes, hoe begoochlend! was venijn 
Voor mijn geschokte ziel. 

Volgens den aard der taal wordt venijn alleen van dieren, b.v. slangen en adders, gebezigd; vergif wordt aan de doodaanbrengende voorwerpen uit het plantenrijk, of uit dat der delfstoffen, toegeschreven; waarom de olijf en het venijn hier niet gelukkig zijn in verband gebragt. Onze oude zangers wisten zich natuurlijker en tevens juister uit te drukken.

Ontvlamt men de oorlogstoorts meer vreeslijk en verwoeder; 
Het wreede Godsgerigt bestemt en kiest mijn' broeder, 

Meer vreeslijk is Fransch-Hollandsch; onze taal heeft vreeselijker. Het Godsgerigt is het middeleeuwsche Godsoordeel, door middel van een tweegevecht; zulk een gerigt kenden de Romeinen niet, evenmin als de Hel, waarvan de Dichter, drie regels later en voorts meermalen, gewaagt. De Tartarus was bij hen het verblijf der boozen.

De vreugd van Alba's volk is geen denkbeeldig schijn, 

De Dichter herinnere zich, dat schijn reeds iets denkbeeldigs insluit en dit praedicaat alzoo niet behoeft.

Vergeef mij, Godendom! het haar stijgt mij te berge. 

Prozaïscher en tevens het groote met het kleine zonderling vermengende kon de Vertaler zich niet wel uitdrukken!

{==299==} {>>pagina-aanduiding<<}
Eene wedergade hiervan geeft ons een regel van den jongen horatius:

Die valt voor 't Vaderland, die valt met majesteit. 

terwijl hij verder zijner zuster aanbeveelt:

Rijs op, wil met gebeên de Hemelgoden naadren, 
Dat zij die helsche vlam verdrijven uit uw aadren. 

Is het ook niet vreemd te noemen, wanneer camilla, tamelijk inschikkelijk, heeft gesmeekt:

Laat mij aan mijn gevoel den ruimsten teugel vieren, 

zij er, twijfelachtig, op laat volgen:

Of mijmrend peinzen, of in felle woede tieren. -? 

vermoedelijk om des rijms wille.

De band, die me aan u bond, is als een rag verbroken: 

dit een is geheel overtollig en tegen het taalgebruik.
De onmiddellijk volgende regel:

Gij zijt voor mij als uit een moordhol losgebroken, 

kon wel in het platste proza niet tot aanbeveling strekken, gezwegen nog van het dubbel rijm.
De tijger, die, drie regels later, komt aangevlogen, zondigt tegen den tijd. Het is toch niet waarschijnlijk, dat de Romeinen uit de dagen van tullus hostilius met deze dieren zijn bekend geweest. Het zij zoo, dat corneille camilla haren broeder een' tijger doet noemen; maar deze feil ziet men in den beroemden Dichter gaarne voorbij, ter zake zijner overige onschatbare verdiensten.

- mijn lang verkropte tranen 
Zijn u een walging bij uw ijdle zegevanen. 

Tranen wederhoudt men; terwijl verkroppen op zuchten van toepassing is; het eigenaardige van dit woord zelf duidt zulks reeds aan. Welk denkbeeld men, overigens, aan ijdele zegevaandels te hechten hebbe, is ons duister.
De jonge horatius zegt vervolgens:

Ontaarde! waant gij soms in uwe driftvervoering, 

{==300==} {>>pagina-aanduiding<<}

Dat zulk een schampre taal mij vrij laat van ontroering, 
En gij gevrijwaard zijt vocr mijn verplettering. 

Men kan aan een' opgewonden jongeling, die niet nadenkt alvorens te spreken, zulke onpoëtische en bombastische uitdrukkingen vergeven; maar wij hadden zulk eene taal van eenen Dichter, die corneille tot gids heeft, niet verwacht.
Diezelfde teleurstelling ondervonden wij bij den vloek van camilla:

Aan Rome! Rome, dat ik haat gelijk de hel; 
Aan Rome, op welks geweld ik al mijn ellend stel; 
Aan Rome, dat u schiep, (?) mij breidloos laat braveren, e.z.v. 

Maar wij willen niet meer afschrijven, voorbijgaande dat, waarbij de wanhopige de pasvolbouwde stad, in den volgenden regel, een rot noemt, en van zuilen gewaagt, die toen nog niet bestonden; er, eindelijk, geene nota van nemende, hoe zij, ten slotte, tergend genoeg, maar weinig poëtisch, die trotsche stad tot pulver wenscht te zien vermalen! Intusschen had de Dichter corneille nevens zich, en... voltaire geraadpleegd!
Wij hebben onze taak volbragt. Mogt de Dichter van ons in meening blijven verschillen, wij wijzen hem op het meesterstuk van den grooten corneille, hetwelk hij (het zijn zijne eigene woorden) in kracht en sierlijkheid poogde na te streven.
Het smart ons, dat ons oordeel ongunstig moest uitvallen; maar de vaderlandsche kunst en onze schoone moedertaal zijn ons te dierbaar, dan dat wij, waar het beider eer en regten geldt, onze oogen, uit laakbare toegevendheid, voor wezentlijke gebreken zouden mogen sluiten. Is dit een heilige pligt te allen tijde, het is zulks vooral waar er sprake is van eenen arbeid, die kennelijk ten doel heeft, om, voor eerstbeginnende Tooneelkunstenaars, tot een middel van opleiding, studie en oefening te verstrekken. Onze vaderlandsche dicht- en letterkunde zijn zoo gadeloos rijk aan modellen voor de uitwendige voordragt en uiterlijke welsprekendheid, dat het geheel overbodig en even onraadzaam als nadeelig mag geacht worden, tot gebrekkige navolgingen van beroemde meesters de toevlugt te nemen.
Het is geene gemakkelijke taak, ons diep vervallen nationaal Tooneel weder op te bouwen; maar wie zich tot dien veelomvattenden arbeid mogt geroepen voelen, achte het niet

{==301==} {>>pagina-aanduiding<<}
beneden zich, onze vaderlandsche dichtwerken, nevens die van buitenlandsche kunstenaars, te bestuderen, en bij de oude klassieke meesters ter schole te gaan! Eerst dan zal men, bij eene onafgebrokene taalstudie, leeren inzien en verstaan, wat waarheid is, en door eenvoud en natuurlijkheid gevorderd wordt; eerst dan zal men beseffen, dat de zinledige wanklanken onzer dagen den leerling het spoor bijster moeten maken, en niemand tot den weg zullen leiden, die tot het doel der kunst eeniglijk voeren kan.
Wij zeiden in den aanvang dezer beoordeeling, dat wij het werk des Dichters niet met den arbeid van den beroemden corneille wilden vergelijken; immers dan zou ons oordeel nog veel ongunstiger hebben moeten uitvallen; maar voor onze lezers, die de Horatiërs niet zoo dadelijk bij de hand mogten hebben, schrijven wij gaarne den, in ons oog uiterst moeijelijk over te brengen vloek van camilla af:

Rome, l'unique objet de mon ressentiment! 
Rome, à qui vient ton bras d'immoler mon amant! 
Rome qui t'a vu naître et que ton coeur adore! 
Rome enfin que je hais, parce qu'elle t'honore! 
Puissent tous ses voisins ensemble conjurés 
Saper ses fondements encor mal assurés! 
Et, si ce n'est assez de toute l'Italie, 
Que l'Orient contre elle à l'Occident s'allie; 
Que cent peuples unis des bouts de l'univers 
Passent pour la détruire et les monts et les mers! 
Qu'elle même sur soi renverse ses murailles, 
Et de ses propres mains déchire ses entrailles! 
Que le courroux du ciel allumé par mes voeux 
Fasse pleuvoir sur elle un déluge de feux! 
Puissé-je de mes yeux y voir tomber ce foudre, 
Voir ses maisons en cendre et tes lauriers en poudre, 
Voir le dernier Romain à son dernier soupir; 
Moi seule en être cause, et mourir de plaisir! 

Wij vergelijken niet; dit doe de Lezer, die de beide talen genoeg magtig is, om vergelijkingen te kunnen maken!

Alice Selby, of de wraak van een Meisje. Historische Roman, naar het Engelsch van Henry Wm. Herbert, Esq. Mij is de wrake, Ik zal het vergelden, spreekt de Heere.

{==302==} {>>pagina-aanduiding<<}
II Deelen. Te Amsterdam, bij P.N. van Kampen. In gr. 8vo. Te zamen 666 bl. f 6-60.

Met eene treffende waarheid wordt in dit verhaal de inwendige toestand geschetst van Engeland ten tijde der worsteling tusschen het gemeenebestgezinde bestuur onder het protectoraat van cromwell en de talrijke aanhangers van het koninklijk geslacht. Met even treffende gelijkenis stelt de Schrijver de Engelsche ballingen voor in Frankrijk aan het hof van den jeugdigen lodewijk XIV. In zoo ver heeft het werk aanspraak op den naam van Geschiedkundigen Roman. Goede en kwade karakters worden met oordeel en menschenkennis beschreven en in eenen onderhoudenden toon verhaald. Het verlangen, om den afloop te leeren kennen, wordt onder het lezen tot het einde toe levendig gehouden; terwijl de ontknooping voorzeker eene aangename herinnering bij den lezer achterlaat. Deze eigenschappen, benevens de edele gevoelens van die personen, welke als navolgenswaardig worden voorgesteld, bevelen dezen zeer goed vertaalden Roman grootelijks aan.




Tylney Hall, of Misdaad en Vergelding. Een Roman van Thomas Hood. Naar het Engelsch door Mr. C.J. Zweerts. II Deelen. Te Deventer, bij M. Ballot. 1845. In gr. 8vo. 668 bl. f 6-80.

Deze roman is een zonderling mengsel. De geschicdenis is gruwelijk; de verhaaltrant bijna overal komisch. Dat er ook in eenen roman, wiens intrigue van ernstigen aard is, vrolijker tooneelen voorkomen, wij hebben er niets tegen; de afwisseling mag ook daar niet verzuimd worden. Maar dat bij voorkeur een boek, waarvan de inhoud haat, wraakzucht, broedermoord is, in eenen luimigen toon geschreven wordt, dat bijna al de personen karikaturen worden, kan toch de goede smaak niet goedkeuren. Het een is te zeer in strijd met het ander. Uit het verhaal zelf zou men ook terstond opmaken, dat de Schrijver meer in zijn element is, waar hij de koddige tooneelen beschrijft, dan waar hij den eigenlijken knoop van zijnen roman legt, en diens ontwarring aan het slot is ook niet gelukkig. Ware de intrigue van anderen aard, dan zou men zich hier en daar met het

{==303==} {>>pagina-aanduiding<<}
boek kunnen vermaken. Als geheel komt het ons mislukt voor.
Wij hopen, dat de Vertaler niet zeer vele zoo domme fouten gemaakt hebbe, als de beide volgende: D. I, bl. 16: ‘Sir mark tyrrel had, gedurende twee maanden een martelaar van de jicht geweest zijnde, hoezeer hij veel liever een der martelaren van fox was geweest, ook in al dien tijd geen paard bereden.’ Er wordt gesproken van iemand, die geen vossenjagt had kunnen bijwonen. Met hoeveel oordeel is hier de staatsman fox door den Vertaler te pas gebragt! Bl. 85. ‘De Heer beware ons, als wij voor zoo iets naar den put moeten gaan!’ In het Engelsch zeker the pit, de hel, de bodemlooze afgrond, hier al zeer zonderling door een' put vervangen.

De Buren en het Testament. Twee romantische Verhalen van Miss Edgeworth. Vrij gevolgd door V.D.L. Te Amsterdam, bij H. Blad, Hz. 1845. In gr. 8vo. 238 bl. f 2-50.

Dat het tooneel, waarop de in deze beide verhalen voorkomende personen zich bewegen, is, niet zoo zeer de hoofdstad, maar het inwendige van Engeland, en dat die personen tot den middelstand behooren, is, naar ons oordeel, reeds van eenige waarde. Hier is het 't huiselijk en maatschappelijk leven van dat deel van het Engelsche volk, dat nog het meest deszelfs oorspronkelijke zeden, denkbeelden en gebruiken behouden heeft, hetwelk den lezer in onderhoudende tafereelen wordt voorgesteld. In allen deele achten wij deze verhalen geschikt, om den heilrijken invloed aan te toonen van eene goede opvoeding, zoowel voor ouders als voor kinderen, en de gevaren te doen opmerken van wispelturigheid. De Vertaler heeft dus aanspraak op de erkentelijkheid van zijne lezende landgenooten, daar in dit werk het aangenaam onderhoud gepaard gaat met nuttig onderrigt tot bevordering van wijsheid en deugd.

De Tamboer van Wagram. Naar het Fransch van Emile Marco de Saint Hilaire. Te Amsterdam, bij J.C. van Kesteren. 1845. In gr. 8vo. 158 bl. f 1-50.


{==304==} {>>pagina-aanduiding<<}

De held van dit verhaal was de natuurlijke zoon van eene zoetelaarster. Zijne moeder was eenige maanden na zijne geboorte overleden. Daar de dragonders zelven niet wisten, wie van hen al dan niet vader van het kind was, had men den bengel als een kind van het regement aangenomen. Een oude brigadier, die vroeger tamboer was geweest, werd hem als voogd toegewezen en tevens met zijne opvoeding belast. Dat de eerbare Boekzaal der Geleerde Wereld, in een van derzelver laatste nommers, van dit werk met lof melding maakt, schrijven wij toe aan de welmeenende begeerte, om hare Eerwaardige lezers eene verpoozing van ernstiger en diepzinniger studie te verschaffen. Wij gelooven echter, dat zij de achting voor haar peculiaar publiek wat te veel veronachtzaamt, en kennen aan hetzelve, over het geheel ten minste, een' veel te gekuischten smaak toe, om in zulk een smakeloos romannetje aangenaam onderhoud te vinden. Wij zouden op taal en stijl ook nog wel wat kunnen aanmerken. Maar de tapin verdient geen betere uniform, dan die, waarin hem de Vertaler, bij zijnen overgang in Nederlandsche dienst, gestoken heeft.





De Volksbode. Een Tijdschrift tot nut van 't Algemeen, door Mr. C.P.E. Robide van der Aa en O.G. Heldring. VIIde Jaargang. Te Arnhem, bij Is. An. Nijhoff. 1845. In gr. 8vo. f 2-60.

Daar de Volksbode zich ook in het afgeloopen jaar bij ons heeft aangemeld, en wij kennis dragen van zijne goede, nuttige en leerzame mededeelingen, zoo wenschen wij hartelijk, dat zijne lessen en raadgevingen bij velen gereeden ingang zullen hebben gevonden, en dat ook, door dit zijn werk, veel onkruid op den akker van zedelijkheid en deugd zal zijn uitgeroeid.
Wij wenschen hem, bij lust en kracht om zijne taak te vervolgen, de hulp en medewerking toe van allen, die het met de beschaving en verlichting des verstands en met de verbetering en heiliging des harten wèl meenen; terwijl wij ons, bij voortduring, aanbevelen, om zijne goede woorden tot ons te zien overgebragt, ten einde ook met zijne opwekkingen, teregtwijzingen en waarschuwingen nut en voordeel te doen bij anderen.

No. V Boekbesch. bl. 218,	r. 5 v.o. staat:	τριτα, moet zijn ταῦτα.
Boekbesch.	staat:	μαῖθαιος, moet ματθαῖος.
Boekbesch.	staat:	εν moet wegvallen.






{==305==} {>>pagina-aanduiding<<}

Boekbeschouwing.

Het Leven van Jesus, door Dr. J.J. van Oosterzee, Predikant te Rotterdam. Isten Deels 1ste Stuk.

(Vervolg van bl. 268.)

De tweede afdeeling van dit Hoofdstuk is aan eene beschouwing der bronnen van den tweeden rang gewijd. Eerst (§ 14) komen in aanmerking de Handelingen en de Brieven der Apostelen. Wel kunnen wij in deze geschriften niet vele nieuwe bijzonderheden aangaande jezus' leer, daden en lotgevallen verwachten; maar zij hebben hooge waarde, als ondersteunende de getuigenis, door de vier Evangelisten aangaande christus gegeven, op eene hoogst merkwaardige wijze. Tot staving hiervan heeft van oosterzee de hoofdtrekken van het Christusbeeld verzameld, die in deze geschriften verspreid zijn. Wij zouden ons gaarne de moeite getroosten, om dit belangrijke stuk geheel uit te schrijven, indien wij niet vreezen moesten voor eene te groote uitvoerigheid van ons verslag; 't is eene gewigtige bijdrage tot de Apologie der Evangelische geschiedenis.
Van oosterzee doet ons opmerken, hoe de beide rigtingen der Christologie van de Synoptische Evangeliën en van johannes in de bronnen van den tweeden rang zich nog voortdurend vertoonen, maar hoe wij ook hier in paulus' brieven den band vinden, die de beide voorstellingen van christus natuurlijk aan elkander hecht, en als een' overgang van de ééne tot de andere uitmaakt. Als naauw verwant aan paulus' standpunt noemt hij dat van den brief aan de Hebreën.
Wij stemmen het den Schrijver volmondig toe, dat de waarde dezer bronnen hoog in onze schatting moet rijzen, wanneer wij letten op den ouderdom der getuigenis, hier voor christus afgelegd. De meeste Apostolische brieven

{==306==} {>>pagina-aanduiding<<}
zijn ouder dan de Synoptische Evangeliën, en dat van johannes is jonger dan de Handelingen. En toch geven zij ons van het groot en Goddelijk geheel van christus' verschijning geene andere voorstelling, dan wij uit de bronnen van den eersten rang verkrijgen. Behartigingswaardig is ook dit: ‘even weinig als lucas bij het beschrijven der Handelingen, denken de Apostelen bij het opstellen hunner brieven er aan, om de Christenen aangaande jezus' leven en lotgevallen nader in te lichten. En echter, hunne verstrooide en verspreide wenken zijn nergens met elkander in strijd. Te midden der rijkste verscheidenheid is hier de heerlijkste eenheid op te merken. Men verklare dit verschijnsel, zoo hier niet de innerlijke harmonie der waarheid zigtbaar is?’
Deelen de oudste Christelijke schrijvers ons nog iets naders omtrent het leven des Heeren mede? Deze vraag wordt beantwoord in § 15. Na opgemerkt te hebben, dat wij bij de Apostolische vaders, wier schriften gewoonlijk voor echt worden gehouden, slechts in het algemeen van jezus' geboorte, leven, leer, wonderen, dood, opstanding en verheerlijking melding vinden gemaakt, terwijl hier over het geheel dezelfde voorstelling van den persoon des Heeren heerscht, die wij uit het N.T. leerden kennen, spreekt van oosterzee over de enkele ongeschrevene gezegden des Heeren, die wij bij oude Christelijke schrijvers der drie eerste eeuwen nog aantreffen. Hij waarschuwt voor onbepaald scepticisme, maar raadt tevens wijze bedachtzaamheid aan. Behalve van den innerlijken aard dier mededeelingen, die altijd aan den geest der Canonische verhalen moeten getoetst worden, hangt hier alles af van haren ouderdom en hare kenbronnen. Als voorbeeld brengt hij bij het gezegde des Heeren, dat origenes en hieronymus hebben opgeteekend: wordt beproefde muntkenners; aan welks echtheid hij gelooft.
Alle waarde betwist onze Schrijver aan de zoogenaamde Apocryfe Evangeliën. Den onderzoeker van jezus' levensgeschiedenis bewijzen zij, naar zijn oordeel, bijna geene andere dienst, dan dat zij door hunne nietigheid de

{==307==} {>>pagina-aanduiding<<}
waarde der echte bronnen hem te hooger doen waarderen. De bewering, dat Canonische en Apocryfe Evangeliën niet specifisch, maar alleen gradueel onderscheiden zijn, kon slechts door partijdigheid uitgesproken en door ongeloof herhaald worden. Hoeveel verschilt toch beider karakter! ‘Hier eene reine, liefelijk zich ontwikkelende kindschheid van jezus: daar de docetische jeugd van een kind, dat in de kribbe van zijne Godheid spreekt. Hier de liefelijke en verhevene woorden des eeuwigen levens in zijnen mond: daar platte, hoonende, hovaardige taal. Hier wonderen, even als Hij zelf, vol zachtheid en liefde, zonder ijdelen praal: daar kunstenarijen, soms met het wreedste doel en tot uiterlijke vertooning. Hier den Zoon van God in gedurigen strijd tegen de boosheid zijner tijdgenooten: daar den grooten toovenaar, wien zelfs draken, ossen en ezels eerbiedig komen begroeten. Hier den vrijwilligen lijder, die den wenk van gezag terughoudt aan zijne legioenen daarboven, die ter zijner hulpe konden aansnellen: daar den gevangene, voor wiens voet zelfs de adelaars van Rome zich onwillekeurig moeten buigen.’
Ons rest nu nog te vernemen, wat van oosterzee in § 16 aangaande Joodsche, Mohammedaansche, Heidensche getuigenissen van christus schrijft.
Eerst komt ter sprake de bekende getuigenis van flavius josephus. Hare echtheid wordt noch onbepaald verdedigd noch op hoogen toon bestreden. Wat door dien Joodschen geschiedschrijver aangaande jezus getuigd werd, is door Christelijke lezers zijner geschiedenis aangevuld en uitgebreid geworden. De woorden van josephus zullen deze geweest zijn: ‘Omtrent dezen tijd leefde jezus, een wijs man, (want) Hij was een verrigter van buitengewone daden en maakte vele Joden en Heidenen tot zijne aanhangers. Toen pilatus Hem op de aanklagt van onze voornaamste mannen tot den kruisdood veroordeeld had, werden echter degene, die Hem eerst lief gehad hebben, Hem niet ontrouw. En tot nog toe

{==308==} {>>pagina-aanduiding<<}
is de secte der Christenen, die naar Hem genoemd zijn, niet uitgestorven.’
De latere getuigenissen der Joden, de Mohammedaansche en Heidensche berigten aangaande jezus worden voorgesteld, als voor den biograaf des Heeren volstrekt of genoegzaam zonder waarde te zijn.
Treffend schoon is het slot van dit Hoofdstuk: ‘Zoo hebben wij dan de lange rij van bronnen overzien, waaruit wij de geschiedenis van jezus' leven leeren kennen. Zien wij terug op den afgelegden weg, dan vinden wij een onmiskenbaar onderscheid in aller waarde en gezag. Geene soort is er, waaruit wij niet iets kunnen opmaken, het zij ter opheldering, het zij ter staving van de Evangelische oorkonden. Klimmen wij van de mindere tot de betere bronnen op, dan vermelden ons zelfs Heidensche schrijvers een' christus, die in Palestina geboren en aan het kruishout gestorven onder den Landvoogd pilatus, een' geheel éénigen indruk op zijne tijdgenooten gemaakt, de verhevenste zedeleer gepredikt, duizenden aanhangers met onweerstaanbare kracht aan zich gekluisterd heeft. De Islam begroet Hem met den titel, dien het ongeloof onzer eeuw Hem ontroofde, den eernaam van Godsgezant bij uitnemendheid, krachtig beide in woorden en werken. De Joodsche geschiedschrijver brengt onwillekeurige hulde aan de beteekenis Zijner verschijning, en zelfs de laster Zijner vijanden onder die natie levert een' zijdelingschen steun aan ons geloof van het buitengewone zijner komst in de wereld. Zoo wordt van alle zijden het voorgevoel in ons opgewekt van iets onuitsprekelijk groots en heerlijks, dat in den persoon van christus moet te aanschouwen geweest zijn. Met een kloppend hart wenden wij ons naar den tempel der Christelijke gemeente, en hoe nader wij treden tot zijne verhevene wanden, des te luider klinkt ons christus' naam in het oor, en hoe digter wij naderen aan de hoofdpilaren, des te duidelijker zien wij dien naam daar ingegrift. Wij vestigen ons oog op het leven en de leer zijner eerste getuigen, en op hun gelaat vin-
{==309==} {>>pagina-aanduiding<<}
den wij als den weerschijn van zijn heerlijk beeld; uit
hunne taal vernemen wij van dat beeld steeds juistere beschrijving, en sterker wordt de lichtgloed, die over den geheimzinnigen oorsprong des Christendoms zweeft, en dunner, doorschijnender de nevel, die den Stichter voor ons oog heeft verborgen. Door den voorhof der Christelijke oudheid in het heilige der Apostolische eeuw binnen gedrongen, staan wij weldra aan den drempel van het heilige der heiligen, ons in het Evangelie ontsloten. Wij slaan dat Evangelie op, de sluijer valt weg, en ziet - daar aanschouwen wij al wat het vorige ons deed vermoeden, maar eindeloos schooner; daar staat Hij voor ons, van hemelsch licht omstraald; daar wordt de rijke verscheidenheid van de getuigenissen zijner Apostelen opgelost in de heerlijke éénheid van zijn eigen woord. Wij zien schitterende waarheid, volheid van genade, en in beiden - het Leven geopenbaard.’

De geschiedenis der levensbeschrijving van jezus (Hoofdstuk III, § 17-19) heeft in onze schatting groote verdiensten. - Schoon onzen Schrijver vooral door hase op dit veld veel was voorgearbeid, hij bewandelt een geheel eigen' weg. Zijne geschiedenis mag als zoodanig nieuw en oorspronkelijk heeten.
Wij worden hier bekend gemaakt met de merkwaardigste proeven, die van tatianus af tot op den tegenwoordigen tijd zijn in het werk gesteld, om het leven van jezus te beschrijven. Men denke echter niet aan eene dorre opgave van geschriften; van hetgeen er tot op calvijn in dit vak is geleverd, wordt slechts in het algemeen met een enkel woord gesproken; en men zou dus dit geschiedkundig overzigt der zestien eerste eeuwen niet van onvolledigheid kunnen vrijpleiten, indien men uit het oog verloor, dat ook dit hoofdstuk niet als op zich zelf staande, maar in betrekking tot het plan des Schrijvers beschouwd moet worden. Hij heeft zijn overzigt zoo ingerigt, dat het strekken kan ter voldoende verklaring van het tegenwoor-
{==310==} {>>pagina-aanduiding<<}
dig standpunt der behandeling van de heiligste geschiedenis, ter ontdekking van de klippen, die de levensbeschrijver van jezus te vermijden heeft en ter voorbereiding tot het onderzoek naar de beginselen, die hem zelven bij die levensbeschrijving besturen moeten. En dit voor oogen houdende, schromen wij niet zijne geschiedenis uitnemend te noemen, als geheel beantwoordende aan het beoogde doel. Rijk is de literatuur, bijzonder van de laatste eeuw. Het is blijkbaar, dat van oosterzee de meesten der door hem genoemde geschriften (en zij zijn vele) oordeelkundig heeft gelezen. Zij worden in hunne kenmerkende rigting en betrekkelijke waarde geschetst.
De geschiedenis wordt in drie perioden gesplitst. De eerste is die, welke door geloovige maar oncritische voorstelling wordt gekenmerkt; zij omvat al wat er voor de beschouwing van jezus' leven gedaan is tot op het ontwaken van het Deïsme en Rationalisme. De tweede, die de geschiedenis van daar tot op de nieuwste aanvallen des ongeloofs toe vervolgt, wordt gekenmerkt door critische maar ongeloovige voorstelling. De derde mag de periode heeten der aanvankelijke vereeniging van critiek met geloof, en behelst het overzigt van hetgeen er onder en na dien strijd is beproefd, om op Christelijk grondgebied het leven van jezus op eene wijze te behandelen, die tevens aan de billijke eischen der critiek kon voldoen. Die laatste periode wordt gezegd een' aanvang te nemen met j.j. hess. Nog merkt van oosterzee op, dat men de eerste periode die der voorbereiding, de tweede die der zuivering, de derde die der ontwikkeling van dit gedeelte der historische wetenschap zou kunnen noemen.
Die verdeeling pleit voor het vernuft van den Schrijver. Wij meenen echter, dat de opgegeven' kenmerken niet in den strikten zin der woorden moeten worden opgevat. Men kan toch niet beweren, dat de vroegere levensbeschrijvers van jezus tot in de laatste helft der achttiende eeuw geheel oncritisch zijn te werk gegaan. Daartegen getuigen de Synoptische en Harmonitische pogingen, waarmede men reeds vroeg een' aanvang heeft gemaakt, en die zonder

{==311==} {>>pagina-aanduiding<<}
aanwending van eenige, schoon dan ook gebrekkige, critiek niet mogelijk waren. En omdat hunne geschriften niet aan den tegenwoordigen staat der wetenschap voldoen, wie zal ze daarom als onwetenschappelijk willen kenmerken? Hoe onbillijk dit ware, van oosterzee zelf zal de eerste zijn om dit toe te stemmen. En wat de twee laatste perioden betreft, deze zijn gelijktijdig aanwezig geweest. Zij zijn slechts twee verschillende rigtingen, die nevens elkander bestonden, en tegen elkander een' strijd hebben gevoerd, die in onze dagen nog voortduurt. Hess schreef, toen de dusgenoemde natuurlijke verklaring pas een' aanvang had genomen. Hij gaf zijn leven van jezus uit, eer de werken van eck, bahrdt en venturius in het licht verschenen. Zoo schreef ook hase eenige jaren vóór strauss.
Wij zouden dus, in plaats van drie perioden, liever van drie rigtingen spreken; en meenen tevens, dat het juister ware, het kenmerkende van de eerste te noemen slaafsche ondergeschiktheid van critiek aan geloof; van de tweede, vijandige heerschappijvoering van critiek over geloof; van de derde, zelfstandige zamenwerking van critiek en geloof.
Doch deze onze aanmerking is slechts van ondergeschikt belang, en ontneemt niets aan de hooge waarde van het beredeneerd geschiedkundig overzigt des Schrijvers, waaruit ook dit kan blijken, hoe goed hij zich tot zijne veelomvattende taak heeft toegerust en voorbereid. Moge het hem gelukken eenigzins het ideaal te verwezentlijken, dat hij zich heeft voorgesteld! Wat wij van van oosterzee te verwachten hebben, wij vinden dit aangewezen in het vierde Hoofdstuk, tot opschrift hebbende: Beginselen der levensbeschrijving van jezus. Dit Hoofdstuk bevat meer, dan het opschrift belooft. Na eerst te hebben opgegeven de beginselen, die hem bij de beschouwing der levensgeschiedenis van jezus in het algemeen zullen besturen, stelt van oosterzee ten tweede vast, welke de regelen zijn, waaraan hij bij de behandeling der bijzondere Evangelische verhalen wenscht getrouw te blijven, terwijl hij eindelijk rekenschap geeft van de wijze, waarop hij de

{==312==} {>>pagina-aanduiding<<}
beschrijving zelve van jezus' leven hoopt in te rigten.
Eerst dan ontwikkelt en regtvaardigt van oosterzee zijne beginselen, § 20. Na den eisch van strauss, dat men bij de beschouwing van jezus' levensgeschiedenis volstrekt beginselloos zou moeten wezen, met regt verworpen te hebben, stelt hij vast, dat de waarheden, die men als beginselen aanneemt, genoegzaam duidelijk en bewijsbaar moeten zijn, nog een' anderen grondslag moeten hebben dan de geschiedenis van het Evangelie alleen, juist door het geschiedkundig onderzoek zelf voldoende moeten geregtvaardigd worden. Hij neemt drieërlei beginsel aan, een theologisch, een Christologisch en een historisch. Het eerste wordt in deze stelling uitgedrukt: God is het absoluut persoonlijk wezen, dat als zoodanig de helderste zelfbewustheid met de hoogste vrijheid vereenigt, dat, schoon wezentlijk van de schepping onderscheiden, echter tot haar in eene voortdurende, levende, onmiddellijke betrekking staat, en zich aan de menschheid niet slechts openbaren kan, maar ook wezentlijk geopenbaard heeft. Van oosterzee heeft zich dus zoowel tegenover de Deïstische als Pantheïstische opvatting der betrekking tusschen den Schepper en het schepsel op het Christelijk-Theïstische standpunt gesteld. Hij toont aan, dat dit standpunt voor den levensbeschrijver van jezus volstrekt noodzakelijk is; dat het Deïsme zich onmogelijk kan staande houden; dat het Pantheïsme, op het Theïstisch standpunt ons weinig beter dan het Atheïsme moetende voorkomen, in strijd is met de uitspraken van ons
Christelijk-Godsdienstig gevoel, en geheel onbestaanbaar met het Christendom; al kon voor een' strauss iedere historische bedenking worden opgeruimd, dat dan nog het Pantheïsme hem zou verbieden, christus voor dengene te houden, dien ons geloof in Hem op goede historische gronden eerbiedigt. Ook dit betoog is rijk aan treffende gedachten, in schoonen stijl gekleed; met moeite weêrhouden wij ons om eenige volzinnen uit te schrijven. Wij stemmen van ganscher harte in met alles, wat van oosterzee ter ontwikkeling van zijn Theologisch beginsel en ter bestrij-
{==313==} {>>pagina-aanduiding<<}
ding van het Pantheïsme met de bezielde taal des geloofs heeft uitgesproken. En toch moeten wij hem in bedenking geven, of hij de als beginsel aangenomene waarheid voor de regtbank der wetenschap genoegzaam bewezen heeft. Of zal dit voor den ongeloovige als afdoend bewijs kunnen gelden, dat de aanneming van dit beginsel noodzakelijk is tot eene geloovige levensbeschrijving van jezus? Of moeten wij het bewijs in deze woorden vinden? ‘Neen, alleen een wezen, dat met zelfbewustheid de hoogste vrijheid vereenigt, kan zich openbaren, terwijl de Pantheïstische God slechts openbaar wordt aan zijne vereerders, niet door zijne daad, maar door hunne nasporing. En bij die mogelijkheid kan de noodzakelijkheid en erkenbaarheid der openbaring op ons standpunt onmogelijk geloochend worden. De hoogste Liefde kan zich niet onbetuigd laten aan ons gevallen geslacht.’ Indien wij wèl zien, dan komt het betoog des Schrijvers hierop neder: het Christelijk Theïsme alleen bevredigt ons (door het Christendom gevormd) godsdienstig gevoel; iedere andere dan de Theïstische opvatting der betrekking tusschen den Schepper en het schepsel druischt aan tegen ons Christelijk geloof; daarom
achten wij ons geregtigd tot het aannemen van ons Theologisch beginsel: God is het absoluut persoonlijk wezen enz.
Dit beginsel is dus geene grondwaarheid, maar eene afgeleide; 't is niet bewezen en naar onze overtuiging niet bewijsbaar, dan voor hem, die de waarheid en goddelijkheid der Christelijke openbaring gelooft; 't is gegrond op eene andere veronderstelling, waarmede het staat of valt. Die veronderstelling vinden wij gedeeltelijk uitgedrukt in het Christologisch beginsel des Schrijvers: ‘Jezus christus, de Zaligmaker der wereld, de Zoon van God, in eene geheel eenige beteekenis van het woord.’ Ook bij de ontwikkeling hiervan treffen wij in een kort bestek veel belangrijks aan.

(Het vervolg en slot hierna.)





{==314==} {>>pagina-aanduiding<<}

Hermanni Bouman Oratio; et instituta academica quae septimo decimo seculo fuerunt in patriâ, cum iis quae nunc ibidem sunt, breviter comparans et memoriam celebrans Frederici Sigism. Alexander, Nicolai Corn. de Fremery, Joannis Fred. Lud. Schröder; dicta publice die IIIm. Aprilis a. CIƆIƆCCCXLV, quum Academiae Rheno-Trajectinae regundae munus iterum poneret. Accedit annotatio literaria. Trajecti ad Rhenum, apud J.G. van Terveen et filium. 1845. 82 pagg. f :-90.

De Hoogleeraar bouman vergelijkt in het eerste Deel zijner rede, in korte trekken, wat in de zeventiende eeuw voor academische inrigtingen gedaan is met hetgeen er nu voor gedaan wordt. Onze vaders in de zeventiende eeuw beijverden zich, om overal kweekscholen voor kennis en wijsheid op te rigten. ‘Quae tanta eorum studia ne forte quis miretur,’ zegt de Redenaar; ‘universe id sibi persuasum habuerunt, quos aequalibus perspicaciores illa quidem aetas censebat, consentientes fere omnes, quo plures bonae mentis officinae forent et seminaria, eo latius per patriae fines doctrinarum lucem radiosque manaturos esse; - eo paratiorem facilioremque lucis illius hauriendae atque imbibendae juvenibus ingenuis opportunitatem esse futuram; - tandem eo expeditiorem Doctoribus ipsis occasionem exstituram minoribus in Lyceis ita Professores agendi, ut Academias aliquando ornandi facultatem ac peritiam et sibi compararent et studiorum patronis probarent,’ (p. 13.) Evenzoo dacht er in het begin dezer eeuw de beroemde kemper over. Maar velen van degenen, die anders kemper toejuichen, wijken hierin van hem af. ‘Quasi nihil quidquam his de rebus viderit ille, ita in alia omnia abeunt et Kemperi menti adversantia. Eâ quidem isti vivunt aetate, quae una jam suffecit ad quinque illorum, quae Minervae majores dicaverant, templorum bina funditus tollenda. Verum enimvero ne haec quidem Acade-
{==315==} {>>pagina-aanduiding<<}
miarum clades, quae ipsius adeo Deae Siwae, quam omnia destruentem finxit Indica Philosophia (*), furorem placare posse videatur; ne tanta quidem illa, inquam, doctrinarum clades horum cogitationibus satisfacit vastatricibus et consiliis destruentibus. Majora etiam et pretiosiora Deae deletrici sacrificia immolanda
putant, donee immolandum nihil quidquam supersit,’ (p. 14). De Hoogl. bouman vindt in dit verschijnsel iets zeer raadselachtigs. Vooreerst, omdat het er ook toen wel niet aan bonarum Literarum contemptores ontbrak, qui Midam, stolidissimum illum Lydorum Regem, generis sui auetorem venerari viderentur; maar omdat toch allen, die voor liberaal wilden gehouden worden, ook voor de tempels van minerva ijverden en die beschermden, terwijl nu juist zij, die voor liberaal willen gehouden worden, het tegendeel doen; ‘illi ipsi sunt, qui antiquata scilicet! Instituta solo aequari velint;’ - vervolgens, omdat onze vaderen in de moeijelijkste en benardste tijden, zelfs onder lodewijk XIV, niet, hoe uitgeput ook de schatkist zijn mogt, de Academiën aan haar lot overlieten, terwijl men nu den tijd des vredes en der rust allergeschiktst acht, om de zetels van minerva te vernietigen.
Anderen zijn weêr op iets anders bedacht. Vroeger achtte men Universiteiten allerheilzaamst, wegens het onderling verband tusschen alle wetenschappen; nu wil men afzonderlijke scholen voor elke faculteit. ‘Nec vero,’ zegt de Hoogleeraar, ‘illis irascamur oportet novae prudentiae jactatoribus (die de onderscheidene wetenschappen willen vaneen rukken, door de Universiteiten te vernietigen en afzonderlijke scholen op te rigten): nam puerulorum instar sunt, quibus quae splendent arrident et blandiuntur,’ (p. 18.)
Zoo liet zich de voorzigtige en bedachtzame Hoogleeraar bouman hooren, en wij danken er hem voor, in naam van allen, die het nog opregt met de wetenschap in Ne-
{==316==} {>>pagina-aanduiding<<}
derland meenen. Als uit den mond van zulk een' man zulke woorden gehoord worden, is er nog hoop, dat de Vandaalsche vernielingszucht niet meer steenen zal afbreken aan het gebouw, door der vaderen volharding, opofferingen en ijver met zoo veel moeite opgerigt. Het was ons een waar genot, deze rede des Hoogleeraars te lezen; wij konden ons niet weêrhouden, er het een en ander woordelijk uit mede te deelen. Dat wij het medegedeelde niet liever in de Hollandsche taal overbragten, daarvoor hebben wij goede redenen. Immers mogen wij toch verwachten, dat zij, die de Academiën moeten patrocineren, de Latijnsche taal kunnen verstaan; tot hen zijn 'sHoogleeraars woorden gerigt. Wij zouden meenen, de mannen, die voor het welzijn der Academiën moeten zorgen, die de beschermheeren der wetenschap in Nederland moeten zijn, te beleedigen, indien wij het noodzakelijk achtten, hun de woorden des Hoogleeraars te vertalen.
Wat de Spreker verder zegt over het eigenaardige der XVIIde en der XIXde eeuw, met opzigt tot de inrigting der Academiën en wat daarop betrekking heeft, is zeer belangrijk. Hij weet zoowel het goede van onzen tijd op te merken en te waarderen, als wat afkeuring verdient aan te wijzen; evenmin is hij ‘acti temporis laudator,’ als ‘recentissimi mirator.’
Het tweede Deel dezer rede bevat hoogstbelangrijke bijdragen voor biografiën van de overledene Hoogleeraren alexander, de fremery en schröder. Aan dit drietal wordt de welverdiende hulde toegebragt. Wij, die eenmaal den Hoogleeraar schröder hoorden, waren vooral verblijd door hetgeen ons hier aangaande de lotgevallen, werkzaamheden en veelomvattende geleerdheid van dit sieraad der Utrechtsche Hoogeschool wordt medegedeeld; en is het door den Hoogleeraar bouman hier geschrevene hoogstbelangrijk om den persoon, op wien het betrekking heeft, het is niet minder belangrijk om de zaken, die hier behandeld worden, en den vorm, waarin dit alles gegoten is.
De aanspraken bij de uitreiking der in den wetenschap-
{==317==} {>>pagina-aanduiding<<}
pelijken kampstrijd behaalde prijzen en eene opgave der in druk verschenen schriften van de drie genoemde overledene Hoogleeraren besluiten het geheel.
Zietdaar hoofdzakelijk opgegeven, wat hier te vinden is. Wij ontveinzen niet, dat wij op het eerste berigt van hetgeen de Hoogleeraar bouman bij de overgave van zijn Rectoraat tot onderwerp zijner oratie gekozen had, eenigzins waren teleurgesteld. Wij hadden gehoopt, hem over een zuiver Theologisch onderwerp te zullen hooren spreken. Naarmate het Theologisch publiek begeeriger uitziet naar het oogenblik, waarop hij uit den rijken schat, waarover hij te beschikken heeft, iets mededeelt, des te grooter is de teleurstelling, als aan dat verlangen niet voldaan wordt. Wel is al wat de Hoogleeraar op wetenschappelijk gebied gegeven heeft hoogstbelangrijk, maar de Theologie heeft nog hare bijzondere eischen. Doch hoe dit ook zij, al werd ons niet geschonken wat wij verlangden, deze oratie vergoedt vooreerst het gemis van hetgeen wij verwachten. Maar op nieuw bejammeren wij het nu weêr, dat de gulden spaarzaamheid de uitgave der Academische Annalen heeft onderdrukt. ‘Ne enim cactera bona attingam,’ zegt de Hoogleeraar bouman in de Praefatio, ‘quae ex conditis illis exstiterunt Promtuariis academieis; dictu difficile est, quam multas notitias, Historiam literariam, vel antiquam vel recentem, illustrantes, eo jam, quod significavimus, temporis spatio (van 1815 af) laudatae orationes iisque non raro subjecta annotatio tradiderint, quarum memoria, non editis Annalibus, aut evanuisset aut certe obscurior ad nepotes perventura fuisset.’ - Nu loopen de afzonderlijk uitgegevene oraties groot gevaar van in vergetelheid te geraken. Zeer naïf laat de Hoogleeraar zich hierover uit. ‘Saepe me tristis docuit experientia et irritus quaerendi labor, quot minora ejusmodi scripta, nulla majorum operum custodiâ septa, paullatim rarescant, pereant, in oblivionem abeant. Quae sors nunc certius etiam citiusque, quam olim, iis metuenda est: nam sigillum illud
publicum, quo catalogi librorum, qui venales prostant, singulis plagulis notandi sunt, non paucos impellit

{==318==} {>>pagina-aanduiding<<}
Bibliopolas, illorum venditionem moderaturos, ut libros ac libellos, quibus non cupidos fore emptores putant, promiscue in turbam atque in obscuros conjiciant fasciculos.’ ('t Is maar al te waar.) Quo ipso more crebro fit, ut non paucis pretiosioris argumenti scriptis, et academicis et aliis, ibi locus paretur, ubi thus et piper venditur.’
Gaarne gelooven wij den Hoogleeraar, als hij verzekert, dit geenszins gezegd te hebben, omdat hij zijne oratie te voortreffelijk achtte, dan dat zij in vergetelheid zou geraken. Maar hij vergunne ons, hartelijk te wenschen, dat zij geene rustplaats moge vinden, ubi thus et piper venditur, en de verwachting te mogen koesteren, dat zij dit treurig lot niet zal te vreezen hebben. Dat hij het gesprokene ook voor hen, die hem niet konden hooren, verkrijgbaar gesteld heeft, is eene ware weldaad voor de vaderlandsche wetenschap. ‘Neque enim, hac potissimum, quâ vivimus, tempestate, pavidis esse ac formidolosis iis expedit licetve, qui nec patriam, nec societatem saeram et literatam a calidioribus ingeniis conversam volunt ac perturbatam.’
- En de taal en de stijl?
- Lezer, gij moest weten, dat de Hoogl. bouman niet zonder vrucht bij cicero is ter schole geweest.





Viertal Leerredenen, nagelaten door W. Storm, in leven Predikant te Utrecht. Uitgegeven tot een weldadig doel. Te Utrecht, bij C. Bielevelt. 1845. In gr. 8vo. XII en 132 bl. f 1-20.

Aäron zweeg stil. Leerrede door J. de Waal, Predikant te Biervliet. Te Middelburg, bij E. Hendrikse. 1844. In gr. 8vo. 26 bl. f :-25.

God, die te Bethel verscheen, in zijne liefde en trouw voorgesteld in eene Leerrede door J. van Velsen, Emeritus Predikant te Hoogeveen. 's Gravenhage, bij P.C. Dill. 1845. In gr. 8vo. VI en 46 bl. f :-45.


{==319==} {>>pagina-aanduiding<<}

Wij voegen de aankondiging dezer verschillende leerredenen bij elkander, omdat zij door personen of in omstandigheden zijn uitgesproken, voor en bij welke geene opzettelijke beoordeeling meer, maar eenvoudige aankondiging gepast is te achten.
Groot was het verlies, dat in Maart 1845 de Utrechtsche gemeente trof. In de kracht van zijn werkzaam leven werd haar jongste leeraar van haar opgeëischt, na slechts vier malen het woord des levens verkondigd te hebben. Billijk was het verlangen der gemeente, om het gesprokene nogmaals te lezen, en alzoo werden op vergunning der weduwe de intreêpredikatie, twee lijdenspreeken en eene over den 27sten Catechismus-Zondag ter perse gelegd. Inderdaad is het moeijelijk, iemand naar leerredenen te beoordeelen, die zoo weinig zamenhangen, gedeeltelijk over geene vrij gekozene onderwerpen loopen en zeker nimmer voor de pers berekend waren. Des te meer gevoelen wij ons tot de erkentenis opgewekt, dat de Opsteller, die zeker wat anders en beters had kunnen leveren, hier voor ons staat, als een waardig, ja hoogst lofwaardig Evangelieprediker. De toon is hoog ernstig, de plannen zijn geleidelijk, de inhoud zaakrijk, de strekking practisch. De intrede verdient hooge onderscheiding. De stijl is minder gekuischt en sierlijk, dan wel puntig en kernachtig. In dit laatste opzigt onderscheidt hij zich voordeelig van de langdradige, soms naauwelijks verstaanbare voorrede, die bovendien vrij pikant tegen sommige personen en zaken schijnt te zijn. Over enkele leerstellige verklaringen des Predikers, b.v. bladz. 25 voorkomende, willen wij liever zwijgen, daar de mond, die ze uitsprak, reeds voor altijd is gesloten. De gemeente houde de nagedachtenis des braven in eere!
Het tweede der aangekondigde boekskens is een woord bij het afsterven van geliefde betrekkingen, in 1843 en 1844 uitgesproken. De Schrijver stelt voor: wat er is, om Gode te zwijgen, wanneer de zoodanigen ons van het hart gescheurd worden, en wijst drie zeer algemeene troostgronden aan. Het stukje heeft volstrekt niets bijzonders.

{==320==} {>>pagina-aanduiding<<}
Het hier aangevoerde is honderdmalen en beter gezegd, ook in geschriften, die onder ieders bereik liggen. Maar ‘bezit al mijn opstel geene kunstwaarde (zegt de Schrijver) moge het maar als een woord uit het hart bij dezen en genen toegang vinden tot het hart.’ Zoo zij het, daar het eene eenvoudige, geleidelijke en Christelijke preek is.
Ook de Schrijver van No. 3 schijnt zijne leerredenen nog al eens te herhalen. Althans op den titel lezen wij: gepredikt het laatst te Nijkerk op de Veluwe, enz. en de voorrede meldt, dat het stuk ook te Hoogeveen en Nichtevecht met stichting gehoord is, ook al, met de noodige veranderingen, voor Doopsrede gediend heeft, en door de gestichte gemeente ter lezing begeerd werd. De zeer woordenrijke Spreker meldt in de voorrede, dat hij het opstel voor de pers nog wat uitgebreid heeft, en heeft voorts zijn onderwerp met hartelijkheid behandeld. Transeat cum caeteris.




De ontwikkeling van het kind naar ligchaam en geest; eene handleiding voor moeders bij de eerste opvoeding, door G.A.N. Allebé, M.D., Stads-Geneesheer te Amsterdam, enz. Te Amsterdam, bij Caarelsen en Co. 1845. In kl. 8vo. XIV en 300 bl. f 2-20.

Met de vervaardiging van het werkje, waarvan wij hier boven den titel hebben afgeschreven, heeft Dr. allebé in eene wezentlijke behoefte voor onze Hollandsche moeders voorzien. In de laatste jaren zijn er ten onzent geene oorspronkelijke geschriften over het bovenvermelde onderwerp in het licht verschenen, terwijl de literatuur van onze Duitsche, Fransche en Belgische naburen gedurende ditzelfde tijdsverloop met verscheidene dergelijke werkjes van grooteren en kleineren omvang is verrijkt geworden. Indien men zich, bij de groote zucht tot het uitgeven van vertalingen, welke onze Hollandsche uitgevers kenmerkt, mag verwonderen, dat er nog zoo vele dier werkjes onvertaald zijn gebleven, zoo kunnen wij aan den anderen kant

{==321==} {>>pagina-aanduiding<<}
in het achterwege blijven van dergelijke vertalingen niet anders dan ons verheugen, daar wij, indien men uit deze vertaalbron even ijverig geput had als uit zoo menige andere, welligt nog langen tijd zouden hebben moeten wachten, alvorens een voor zijne taak berekend schrijver zijne krachten aan een oorspronkelijk werk van dien aard had gewaagd, of althans alvorens een uitgever het zoude ondernomen hebben, eenen dergelijken arbeid aan het publiek aan te bieden. De physieke en morele opvoeding van het kind hangt zoo naauw zamen met den geheelen eigendommelijken toestand van ieder volk in het bijzonder, dat men hier meer dan bij menig onderwerp van anderen aard op oorspronkelijkheid moet prijs stellen. Het nog onlangs in onze taal overgebragte werkje van sovet levert een sprekend bewijs op, hoe weinig hier door het leveren van vertalingen in de bestaande behoefte wordt voorzien; (*) en moge men ook in het midden brengen, dat het geschrift van sovet geenszins onder de beste van dezen aard behoort, zoo aarzelt Ref. niet, te verklaren, dat hij ook in de betere, zoo als in dat van a. donné (Conseils aux méres sur la maniere d'éléver les enfans. Paris 1842), van biver (Le livre des méres. Bruxelles 1844), enz. veel gevonden heeft, wat althans voor Hollandsche vrouwen minder dienstig mag geacht worden, en dat hij er dingen in miste, welker behandeling men van hoog belang mag rekenen. De meeste dergelijke werkjes geven te veel en te weinig. Te veel, omdat zij dikwijls dingen behandelen, welke eerder op het gebied van den kinderarts, dan van de moeder te huis behooren, omdat zij te veel over ziekelijke afwijkingen
bij de ontwikkeling van het kind spreken, en zoo bij de moeder tot een niet zelden gevaarlijk halfweten aanleiding geven; te weinig, omdat zij hoofd zakelijk voor moeders uit de hoogere standen bestemd zijn, en omdat zij daarenboven aan de morele en intellectuele ontwikkeling van het kind of in het geheel niet, of slechts

{==322==} {>>pagina-aanduiding<<}
ter loops de aandacht wijden. Het werkje van Dr. allebé is, naar Ref.'s oordeel, eene gelukkige proeve, hoe men hier het te veel en het te weinig vermijden kan. Wel is waar kan men ook aan hetzelve niet die mate van populariteit toekennen, evenmin als aan de meeste dergelijke geschriften, dat men er van zeggen kan, dat het voor vrouwen uit alle standen is geschreven; uit den aard der zaak is het alleen voor beschaafde lezeressen bestemd, en de aangewezene wenken kunnen in derzelver geheelen omvang slechts bij den zoogenaamden fatsoenlijken stand opgevolgd worden, schoon toch ook de gewone burgervrouw, al is haar de opvolging van vele bijzonderheden niet mogelijk, hier veel vinden zal, hetwelk voor haar, als leidend beginsel opgevat, bij de opvoeding van haar kind van belang is. Doch het is vooral door de uitsluiting van al het eigenlijk geneeskundige en door de vereenigde behandeling van het geestelijke en ligchamelijke in de ontwikkeling van het kind, dat het werkje van Dr. allebé zich gunstig boven vele andere onderscheidt. Reeds in zijne voorrede ontvouwt de Schrijver het beginsel, hetwelk hem bij het zamenstellen van zijn werk geleid heeft. ‘Het kind is een geheel, eene levende eenheid. Ziel en ligchaam ontwikkelen zich in het innigst wederkeerig verband. Men zou, al wilde men slechts eene dier beide ontwikkelingen onder zijne leiding nemen, met den gang van beide moeten bekend zijn.’ En in het geheele werk is hij aan dit beginsel getrouw gebleven. Schoon hij slechts de drie eerste levensjaren in zijne beschouwing opneemt, - eene grens, welke ons, vooral wat het intellectuéle en morele betreft, wel wat scherp getrokken schijnt, - oordeelt hij te regt, dat ook die vroege leeftijd voor de geestelijke vorming van het kind van het hoogste belang is, en dat, wat daar verzuimd wordt, op lateren leeftijd niet weder kan goed gemaakt
worden. Dienovereenkomstig behandelt Dr. allebé in het XIVde Hoofdstuk opzettelijk de vraag: ‘Behoort er gedurende het eerste levensjaar iets gedaan te worden, ten einde de aanvankelijke ontwikkeling van den geest te bevorderen?’ terwijl het XVde Hoofdstuk aan de ‘aanvankelijke vorming van het gemoed’

{==323==} {>>pagina-aanduiding<<}
is toegewijd. Doch in hoedanigen geest deze beide onderwerpen aldaar worden behandeld, blijkt reeds uit de motto's, welke de Schrijver aan het begin dezer beide Hoofdstukken heeft geplaatst: ‘Men geve slechts vrije ruimte door onbehagelijke gewaarwordingen weg te nemen, en alle krachten zullen van zelve naar ontwikkeling streven (jean paul),’ voor het een, en: ‘Liefde baart liefde (plato),’ voor het ander. De eerste gronden van kennis bij het kind moeten ‘niet door opzettelijk onderrigt van de ouders gelegd worden, noch ook door mededeeling van den kant der personen, die den zuigeling omringen, maar eenvoudig daardoor, dat de kracht der zinnen, in de eerste dagen nog sluimerend, langzamerhand door het leven zelf gewekt wordt (bl. 132).’ De taak des opvoeders is dus hier eene geheel ondergeschikte. ‘Hij heeft slechts toe te zien, dat de weg, dien de Schepper, om het kind tot kennis te doen geraken, aangewezen heeft, als de regte en eenig natuurlijke gevolgd worde. Hij behoort de zintuigen des kinds, zoo lang zij nog zwak en ligt te overprikkelen zijn, onder zijne hoede en bescherming te nemen. Vooral behoort hij te zorgen, dat steeds een genoegzaam aantal voorwerpen, waarop de zinnen zich oefenen kunnen, aanwezig zij (bl. 134).’ En wat de aanvankelijke vorming van het gemoed betreft, hoedanigen weg de Schrijver wil, dat hierbij hoofdzakelijk worde bewandeld, moge uit de volgende woorden blijken: ‘Het krachtige en onwaardeerbare middel, waardoor men op den zuigeling ten goede werken kan, is de in den eersten leeftijd schier onweêrstaanbare magt van het voorbeeld. Terwijl het kind nog slechts weinige onzer woorden verstaat, bezit het reeds de vatbaarheid om in sommige der aandoeningen, welke het op ons gelaat leest, of uit den toon onzer stem raadt, te deelen. Gelijk wij gezien hebben, openbaart
zich, in de laatste helft van den eersten jaarkring, de aandrift, om het waargenomene na te volgen, en krachtens het bewonderenswaardige medegevoel, waardoor het kind met de moeder verbonden is, volgt het geen voorbeeld liever en gemakkelijker na, dan het hare.

{==324==} {>>pagina-aanduiding<<}
Waar vader en moeder het kind goed voorgaan, wordt het met nooit knellende banden bijna onwederstaanbaar ten goede getrokken. Hield ieder zich hiervan overtuigd, hoeveel moeite zou men zich zelven, hoeveel noodeloos verdriet aan de onschuldige kinderen besparen! Wie kan zich van verontwaardiging onthouden, wanneer hij zien moet, dat ouders hunne kinderen bestraffen, omdat deze het voorbeeld, door henzelven gegeven, navolgen? Soms geeft een vader zich in het bijzijn zijner kinderen aan onredelijken toorn over en tiert, zoodra zich niet alles terstond naar zijnen wil voegt. Wordt nu het kind op zijne beurt hartstogtelijk en eigenzinnig, dan bestraft hij het arme wezen, en waarom? Omdat het zijnen vader begint te gelijken! (bl. 144).’
Doch Ref. gevoelt, dat hij door deze aanhalingen de lezers van dit Tijdschrift bijna in den waan zoude brengen, dat de Schrijver van het aangekondigde werkje aan een tegenovergesteld euvel mank gaat, als de stellers der meeste andere dergelijke handleidingen, dat hij namelijk de geestelijke opvoeding van het kind in vergelijking met de ligchamelijke te veel op den voorgrond zet. Eene bloote inzage van den inhoud zal genoegzaam zijn, om hen van het tegendeel te overtuigen. De Hoofdstukken VI. (De jonggeborene), VII. (De eerste behoeften van den jonggeborene), VIII. (De zogende moeder), IX. (De voedster of minne. Het grootbrengen van kinderen zonder de borst), X. (Ontwikkelingsgeschiedenis van den zuigeling), XI. (De ligchamelijke opvoeding van den zuigeling), XII. (Het schreijen van den zuigeling), XIII. (Pligten der moeder bij voorkomende ongesteldheden van het kind, benevens een woord over de koepokinenting), XVI. (Het doorbreken der tanden. Het spenen), XVII. (Hoe het kind loopen leert), XVIII. (Op welke wijze het kind zich de spraak begint eigen te maken), XX. (Ligchamelijke opvoeding gedurende het tweede en derde jaar), leveren de sprekende bewijzen op, hoe hoog de Schrijver de zorg stelt voor het ligchamelijk welzijn van het kind. Wij zouden de grenzen eener aankondiging verre overschrijden, indien wij van al deze verschillende hoofdstuk-
{==325==} {>>pagina-aanduiding<<}
ken den korten inhoud wilden opgeven; wij willen alleenlijk van dezelve zeggen, dat de Schrijver daarbij van eene getrouwe waarneming der natuur is uitgegaan, en dat zijne voorschriften ook dienovereenkomstig zijn ingerigt. Overal wordt de weg, door de natuur zelve aangewezen, als de eenige ware voorgesteld, en waar hij misbruiken en dwalingen somtijds streng gispt, daar doet hij
zulks met wapenen, aan de natuur zelve ontleend. Alle plotselinge overgangen worden gewraakt, maar ook tegen vertroeteling gewaarschuwd. Het kind moet mensch worden en dus reeds in de vroege kindschheid zoodanig worden gewend, dat het later zonder gevaar de veranderingen van saizoen en weersgesteldheid kan doorstaan. Maar ook bij dit gewennen moet men zich voor uitersten wachten, en niet door een onverstandig zoogenaamd harden de gezondheid van het kind in gevaar brengen. De Schrijver is doordrongen van het denkbeeld, dat het kind het best opgroeit en zich ontwikkelt in de atmospheer van het geluk. Alles wat het kind noodeloos kwellen kan, moet vermeden worden, en teregt geeft de Schrijver zijne afkeuring te kennen van den stelregel van sommige ouders, dat men de kinderen vroegtijdig aan onaangenaamheden moet gewennen, opdat zij het leven in het ware daglicht leeren zien. ‘Voorwaar, het leven brengt aan iederen mensch zijn aandeel onvermijdelijk verdriet tijdig genoeg, al ruimen de ouders voor hun kroost het vermijdelijke leed uit den weg.’ De laatste vijf Hoofdstukken betreffen vooral de geestelijke ontwikkeling van het kind gedurende het tweede en derde jaar. Hoofdstuk XXI. (Over de goede hoedanigheden, welke gedurende het tweede en derde jaar bij voorkeur moeten worden aangekweekt), XXII. (Gehoorzaamheid), XXIII. (Bezigheid), XXIV. (Over eenige afwijkingen in de zedelijke ontwikkeling), XXV. (Op welke wijze men de ontwikkeling van den geest gedurende het tweede en derde levensjaar bevorderen kan). In deze hoofdstukken wordt menige belangrijke wenk gegeven, welke ook bij de latere opvoeding der kinderen, boven het derde jaar, behartiging verdient, zoo als bijv. omtrent het aankweeken van godsdienstigen zin bij het kind, waarbij de Schrijver met regt tegen overijling en overdrijving waarschuwt; het ontwikkelen der verstandelijke vermogens, waar
hij het overmatig en ontijdig inspannen van den geest ten sterkste afkeurt. Het is vooral bij de lezing dezer hoofdstukken, dat

{==326==} {>>pagina-aanduiding<<}
wij de opmerking niet konden onderdrukken, dat de grens, welke de Schrijver bij het derde levensjaar getrokken heeft, eenigzins willekeurig is.
Wij eindigen onze aankondiging met de verzekering, dat ieder der verschillende hoofdstukken met zorg is bewerkt, en dat die, welke over de ligchamelijke opvoeding handelen, niet minder getuigen van de physiologische kennis van den Schrijver, dan die over de geestelijke opleiding van zijnen philosophischen zin. De stijl is vloeijend en duidelijk, zoodanig dat het werkje zich ook van dien kant aan onze beschaafde vrouwen aanbeveelt. Wij wenschen, dat het in veler handen moge komen en dat nut stichten, hetwelk Dr. allebé zich bij de bewerking heeft voorgesteld.
Druk en papier zijn goed.





Supplement tot den tweeden druk van: De Belastingen, vooral die van den Handel, in verband beschouwd met het algemeen Volksbelang, door A. Elink Sterk, jr. 's Gravenhage, bij W.P. van Stockum. 1844. In gr. 8vo. 16 bl.

Gedachten over de Publieke Schuld, door Mr. J. Bake. Te Leiden, bij S. en J. Luchtmans. 1844. In gr. 8vo. 87 bl. f 1-:

De Heer elink sterk schreef het hier eerst aangekondigd Supplement, dewijl men van hem verlangde zijne meening te zeggen, of, tot eene billijke handelsbevrijding, ook eene gelijktijdige groote reforme van het Accijns-stelsel of van andere belastingen vereischt wordt. Men wenschte, dat hij nadere, voor dit oogenblik aanwendbare, practische voorslagen deed, en ook zijn gevoelen uitbragt over het onlangs verschenen ministerieel ontwerp van Tariefsherziening. Aan de interpellatiën van bij hem hooggeachte personen, te dier zake, heeft de Schrijver, volgens zijne verzekering, door de uitgaaf van dit Supplement trachten te voldoen.
Over het thans in werking zijnde stelsel, als nog met artikelen vermeerderd, oordeelt hij nog minder gunstig dan toen hij in 1828 zijn werk schreef, en de Accijnsen uit mindere middelen bestonden. Echter erkent hij, dat het Rijk de Accijnsen niet kan ontberen, en er alsnog geenszins een groot deel van zou kunnen prijs geven.

{==327==} {>>pagina-aanduiding<<}

Daar echter toenemende vrijheid van handel zijn doel is, geeft hij op, wat men voor 's hands, en vervolgens van lieverlede, zou kunnen veranderen, om, zonder schokken, zonder plotselingen overgang tot een' anderen toestand, alles zonder benadeeling van 's Rijks geldmiddelen, meer en meer het groote doel te naderen; willende hij bij voorkeur op de algemeen erkende gebrekkelijkheid van ons stelsel van in-, uit- en doorvoer het oog vestigen, en 1 pCt. voor invoer, de helft voor uitvoer, en even veel of minder voor doorvoer, als algemeenen maatstaf zien aannemen, met uitzondering voorloopig op eenige weinige artikelen, die vooralsnog een hooger regt schijnen te vereischen. Het stelsel van beschermende regten vooral wenscht hij niet verder uit te breiden. Inzonderheid op artikel 2 van het nieuw voorgedragen Tarief, als voorbehoudende verhooging of verlaging van hetzelve, en daardoor onzekerheid voor toekomstige ondernemers daarstellende, en op art. 8, om zelfs van de kleinste partij een minimum van 5 Cent te vragen, heeft hij aanmerking. - Alle bezitters van het uitvoerige boek zullen zich denkelijk ook wel dit Supplement aanschaffen.
Fictio cedit veritati, had wel het motto kunnen zijn der brochure van Mr. j. bake. Immers het grondbegrip der gedachten, welke hij ontwikkelt, is, dat de meerderheid der tweede Kamer gedwaald heeft in 't grondbeginsel, toen zij het conversieplan van den Heer rochussen vooral dáárom verwierp, dat eene zoogenaamde vermeerdering van kapitaalschuld aan de bedoelde vermindering van renteschuld verbonden was. De vooral in een' practischen zin helder denkende Steller der hier aangekondigde Gedachten beweert, dat men het Burgerlijk- steeds te veel met het Staatsregt verwart; dat geheel verkeerd, bij onze inschrijvingen op het Grootboek en de daarvan uitgereikte certificaten, gesproken wordt van eene hoofdsom, welke de Staat zou schuldig zijn, daar men geene hoofdsom schuldig is, als men die nooit behoeft af te leggen; dat zelfs de gevestigde Staatsschuld niet eens gelijk staat met de, naar het burgerlijk regt, door den schuldenaar aflosbare of eigenlijk vernietighare, en dus slechts in een' betrekkelijken zin perpetuéle rente, van welker verdere kwijting de debiteur zich ontslaan kan, door teruggaaf van het genotene kapitaal; dat, wanneer de Staat, met uitzondering van binnen een' bepaalden tijd afloopende geldopnemingen, eene zeer oneigenlijk

{==328==} {>>pagina-aanduiding<<}
zoogenaamde geldleening doet, ofschoon zonder verbindtenis tot aflossing der hoofdschuld, alsdan in waarheid de zoogenaamde geldschieter zijne penningen onherroepelijk afstaat, doch tegen verzekering van eene bepaalde rente, die men geenszins 2½ pCt., 3 pCt., 4 pCt. of 5 pCt. moest noemen, daar dit eene kapitaalschuld onderstelt, maar b.v. tegen jaarlijkschen ontvang van zooveel meer of min rente in de plaats van het verkochte kapitaal. Het is bij den Schrijver (bl. 24) een contractus nec nominatus: do ut facias. ‘Men zal dus (bl. 29) niet meer moeten zeggen, dat men 100 opneemt à 5 pCt., maar dat men 1 rente verkoopt voor 20. Dan heeft men èn den waren toestand der zaak, èn de passende benaming, wanneer men zegt dat de eenheid kost 20 (5 pCt.) of 22 2/9 (4½ pCt.), of 25 (4 pCt.) of 28 4/7 (3½ pCt.) en zoo verder. De Staat, die dus, naar de thans gebruikelijke wijze van uitdrukking, 3 pCt. à 75 negotieert, betaalt 1 voor 25: en die, voor 125,5 inkoopt om te amortiséren, betaalt niets meer.
Een merkwaardig gevolg van dit stelsel zou dit zijn, dat er geen verschil van koers meer zou bestaan tusschen meerdere soorten van gevestigde renten, die nominaal tegen verschillende percenten liepen; terwijl thans het vooroordeel wegens het legale eener aflossing à pari zóó ingeworteld is, dat het bij kapitalisten als een vaste regel is geworden, dat die renten de veiligste zijn, die de laagste zijn tegenover het nominaal van 100. Vrij van dat vooroordeel, en ontheven van de vrees van een onwettig remboursement, zouden de Fransche 5 pCt. op 135 staan (in plaats van 120), terwijl de 3 pCt. op 81 stonden; d.i. de éénheid der rente zou overal den prijs van 27 waard zijn.’
Het natuurlijk gevolg dezer stellingen is, dat de Schrijver elke aflossing, die de Staat toch slechts doet, wanneer men voor de schatkist er voordeel in ziet, voor onregtmatig houdt, tenzij, bij het aangaan der renteschuld, het beding mogt zijn gemaakt, dat wel de geldschieter nooit het kapitaal kon opeischen, maar de debiteur de perpetuele rente te allen tijde kon afkoopen, door de genotene som terug te geven. Zoo dit beding ontbreekt, zou of de crediteur eveneens altijd kunnen opeischen, als de debiteur opzeggen; of wel de geldschieter kon nooit opeischen, maar ook de schuldenaar nooit afleggen. Dit laatste nu is de waarheid,

{==329==} {>>pagina-aanduiding<<}
indien men de Staatsschuld als eene eenvoudige renteschuld aanmerkt, verkocht tegen het aangekochte kapitaal.
En echter wil de Schrijver, dat de Staat er naar streve zijne renteschuld te verminderen, ja! hij stelt het gelijk met een bankroet, wanneer men niet zorgt voor eene jaarlijksche amortisatie; doch dit zij dan amortisatie door opkooping! Van alle effecten, welke de Staat inkoopt, behoeft de schatkist geene rente meer te betalen, en zóó vermindert de schuld, zonder benadeeling der rentheffers, die, naar dat stelsel, hun geld niet te huis krijgen, wanneer zij het slechts tegen lagere rente kunnen uitzetten, ofschoon zij verpligt waren in de bedongene rente te berusten, toen zij hoogeren intrest, zoo zij den Staat tot aflossing hadden mogen noodzaken, elders zouden hebben kunnen verkrijgen.
Waarschijnlijk zal dit opstel niet weinig tegenschriften uitlokken.




Advies van Jonkhr. M. van Puttkammer, Advocaat te Leeuwarden, over de voorgestelde vraag: Hoe kan, zonder gevaar, geld op Hypotheek worden geplaatst? Uitgegeven in het belang van Geldschieters en Notarissen. Te Leeuwarden, bij G.T.N. Suringar. 1845. In gr. 8vo. 81 bl. f :-90.

Beperkt men deze vraag alzoo: Hoe kan, zonder eenig waarschijnlijk gevaar, geld op hypotheek worden geplaatst? dan is zij voor bevredigend antwoord vatbaar. De dagelijksche ondervinding leert het. Gedurig wordt er geld op hypotheek gegeven, en, zoo als de wetgeving thans geregeld is, heeft de geldschieter, die een' kundig en eerlijk Notaris raadpleegt, althans indien hij, hetzij al de tegenwoordig gewoon geworden bedingen, hetzij ten minste die omtrent de onherroepelijke magtiging tot verkoop in geval van wanbetaling; omtrent het niet te lang verhuren, en omtrent de brandwaarborging er laat inlasschen, naar alle waarschijnlijkheid, geene schade te wachten. Maar dan ook behoeft men geene reeks van 14 bedingen te maken. Als de geldschieter zich voorstelt zoo verbazend veel zorg te moeten nemen, dan schrikt hij van de zaak terug. Hoe veel vacatiën vereischt zulk eene omslagtige acte! hoe groot wordt de uit te leveren grosse! hoe ontzettend worden daardoor de

{==330==} {>>pagina-aanduiding<<}
kosten, door den schuldenaar te betalen! - En die menigte voorzorgen en voorwaarden, door Jhr. van puttkammer aanbevolen, nemen toch niet weg, dat de vraag: Hoe kan, zonder eenig mogelijk gevaar, geld op hypotheek worden geplaatst, steeds ontkennend moet beantwoord worden, omdat men nooit de volstrekte zekerheid heeft. Indien er in de laatste dertig jaren verband op het goed gestaan heeft, dan is men niet zeker, dat het verband is opgeheven, al is het, krachtens authentieke acte, doorgehaald op het bureau der hypotheken: want de hypotheekbewaarder is tot de radiatie verpligt; daardoor worden de regten des vorigen hypothecairen schuldeischers niet gekrenkt, en het staat dus aan den nieuwen geldschieter te onderzoeken, of de doorhaling wel waarlijk geschied is op verzoek van den daartoe bevoegde.
Om vast goed te kunnen verbinden, moet de schuldenaar daarvan eigenaar zijn; maar, al staat hij als zoodanig bekend krachtens getranscribeerden titel, bewijst dit nog niets, dan dat er zulk een stuk ter overschrijving is aangeboden, en dat de hypotheekbewaarder, door getrouw te copiëeren, zijnen pligt gedaan heeft. Was degene, van wien de schuldenaar bij koop, bij toebedeeling in eene boedelscheiding of op eenige andere wijze den vermeenden eigendom verkreeg, eens niet de wezentlijke eigenaar, dan is hij zelf het ook niet. Dertigjarig bezit ten titel van eigenaar, mits dat bezit niet geïnterrumpeerd is geworden, zou alleen hier zekerheid geven.
Eindelijk hypotheek wordt in zoo ver bij de notariëele acte gevestigd, dat alsdan de overeenkomst tusschen partijen bestaat; maar dat alzoo gevestigd hypotheek heeft hoegenaamd geene kracht, zoo lang het ten gevolge van daarvan op te maken borderel niet is ingeschreven. Nu kan niet alleen de debiteur denzelfden dag, dat hij, ten overstaan van eenig Notaris, verband vestigt behoeve A., onderhands of ten overstaan van een' ander Notaris hetzelfde vaste goed verkoopen; en, indien dan de onderhandsche acte of het afschrift van 't notariëele koopcontract getranscribeerd is, alvorens het borderel ter inschrijving is bezorgd, is geheel de inschrijving, ofschoon zij geschiedt, nietig en van onwaarde. Maar ook kan hij tenzelfden dage het goed aan een ander, met regt van eerste hypotheek verbinden, en indien dan dat later gecontracteerde verband eerst is ingeschreven, wordt

{==331==} {>>pagina-aanduiding<<}
het notarieel eerst verledene toch slechts een tweede verband, waardoor dan ook al de slechts bij vestiging van eerste hypotheek geoorloofde bedingen nietig worden, ofschoon de hypotheekbewaarder die alle getrouwelijk in zijne registers boekt.
Waar zoo veel risico overblijft, bestaat geene zekerheid, al maakte men eene acte met 21 bedingen.
Wij meenen derhalve, dat Jhr. van puttkammer niet heeft aangetoond, hetgene hij zich voorgenomen had te bewijzen, indien zonder gevaar beteekenen moet zonder eenig gevaar; en dat hij de zaak te omslagtig maakt, indien hij bedoelt, zonder waarschijnlijk gevaar. Overigens beroepen wij ons op de beoordeeling van dit Advies, en van de bedenkingen daarop, door den Notaris pliester, geleverd door Mr. a. de pinto, Themis, zevende jaargang, No. 1, bl. 113-127. Referent, die zoo wel Notaris als Advocaat is, gelooft ook niet, dat het beding, om het verbondene goed zonder toestemming van den schuldeischer niet te mogen verkoopen, al had men het op het bureau der hypotheken laten inschrijven, ooit van verbindende kracht voor derden is, omdat de wetgever het niet begrepen heeft onder de voorwaarden, die door zulk eene inschrijving ook tegen derden van kracht worden. Eveneens beaamt Recensent de aanmerking van Mr. de pinto op de menigvuldige noodeloos hier voorkomende bastaardwoorden, op den stijl en het gebrek aan éénheid en helderheid.
Daartegen meenen wij Jhr. van puttkammer tegen den Heer de pinto (Handl. tot het Wetb. van B. Rv. § 350) te moeten bijvallen, in zijne stelling, dat de kosten van executie (door andere schuldeischers) niet bevoorregt zijn boven het hypotheek van den eersten verbandhouder, die zijn verkregen regt op de opbrengst van het vaste goed had, alvorens eenig ander schuldeischer de executie had begonnen.
Ten slotte bevelen wij dit Advies allen regtsgeleerden aan, omdat naar geheel de literatuur over het behandelde onderwerp met eene naauwkeurigheid verwezen wordt, die ons de rijke belezenheid en de alles onderzoekende studie van den Schrijver doet bewonderen, al kunnen wij ons met de slotsom zijner nasporingen over het geheel niet vereenigen.





{==332==} {>>pagina-aanduiding<<}

Keizer Hendrik de Derde. Een Tafereel van 's Mans leven, deugden en verdiensten. Door W.A. van Hengel. Te Leyden, bij H.W. Hazenberg en Comp. 1844. In gr. 8vo. 119 bl. f 1-50.

Hetgeen gij in dit boeksken vindt, lezer! is eigenlijk eene ‘Instituutslezing,’ gehouden in de vergaderingen van de derde klasse op den 2den en den 16den Januarij 1843. Gij kunt hieruit reeds dadelijk opmaken, dat het werk, schoon klein van omvang, betrekkelijk zwaar van gehalte zal zijn, en gij zult u niet bedrogen vinden. Gij ontvangt hier eene belangrijke monographie; belangrijk ten minste voor hen, die de gebeurtenissen en de personen wenschen te leeren kennen, welke de werktuigen zijn geweest in de hand der Voorzienigheid, om Europa's beschaving te bevorderen. Zij staat dan ook eenigermate in verband met des geleerden Schrijvers Geschied. der zedelijke en godsdienstige beschaving van het Hedendaagsch Europa, en behoort aan de bezitters van dat werk niet vreemd te blijven.
Onder de merkwaardigste Keizers van het Roomsch-Duitsch Rijk is hendrik III minder bekend en wordt minder op den voorgrond gesteld. Van waar dit verschijnsel? Van hengel heldert dit op en doet ons den man kennen, die, ofschoon reeds in den bloei zijner jaren weggerukt, nogtans geacht kan worden zeer veel gedaan te hebben. Nadat hij de oostelijke grenzen des rijks heldhaftig tegen de Slavoniërs had verdedigd, aanvaardde hij, op 22 jarigen leeftijd, in 1039, de regering. Hij stilde de onlusten in Italië en bedwong Hongarije en Bourgondië. Een gelijktijdig bestaan van drie Pausen vorderde, ten jare 1046, zijne krachtige tusschenkomst in Italië, waar hij de zaken wederom in orde bragt, en waar één nieuwe Paus op zijne aanbeveling gekozen werd. Hij was ja een onbepaald alleenheerscher, maar trachtte evenwel die onbepaalde magt op de beste wijze te gebruiken. Van zijne zachtmoedigheid, dankbaarheid, belangeloosheid enz. worden vele voorbeelden bijgebragt, en vervolgens zijne verdiensten jegens de Maatschappij, den Staat en de Kerk, in het bijzonder beschouwd, bl. 48 verv. Hendrik nam de zaak van opvoeding en onderwijs zeer ter harte. Hij zorgde voor goede wetten, en handhaafde deze. Halfwilde

{==333==} {>>pagina-aanduiding<<}
volken waren aan hem hunne beschaving verschuldigd, terwijl hij tevens, zoo veel mogelijk, overal vrede aanbragt. Vooral heeft hij zich omtrent de kerk verdienstelijk gemaakt, door het schandaal der drie Pausen te doen ophouden; clemens II te doen verkiezen, en de ergerlijke Simonie tegen te gaan. Maar hij stierf reeds op 39 jarigen ouderdom.
Al deze en meer andere bijzonderheden worden, in den fikschen trant van van hengel, behandeld, met teregtwijzing van andere schrijvers, en opgave van de bronnen, waaruit geput is geworden. Deze zijn zeer vele, en over het geheel weinig bekende; en door de wijze, waarop zij zijn aangewend, heeft de geleerde Schrijver een werkje geleverd van blijvende waarde, over het behandelde tijdvak nieuw licht verspreid, heilzame wenken voor onzen tijd gegeven, en bewijzen, dat Rome zich meer aanmatigt, dan waarop het aanspraak kan maken, en terugtreedt, wanneer de Vorsten slechts met kloekheid hunne eigene regten weten te handhaven. Hendrik III zette in de 11de eeuw niet alleen Abten en Abdissen, Bisschoppen en Aartsbisschoppen aan en af; maar ook de Pausen zelven hadden afzetting en benoeming aan hem te wijten en te danken. Door zijne bemoeijingen werden silvester III, benedictus IX en gregorius VI, die den Pauselijken zetel ontëerden, er van verwijderd, en clemens II, damasus II, leo IX en victor II er op verheven. ‘Maar (zegt van hengel, bl. 27) eerst in latere jaren liet men zich daarover ongunstig uit, als over eene inbreuk op de regten der Kerk, waarvan men de sporen uit de geschiedenis wel wenschte te kunnen uitwisschen.’ De bewijzen voor dit gezegde worden, bl. 91 en 92, geleverd. - Het is waarlijk, alsof die Leidsche Professoren het er te dien tijde op gezet hadden, om de Professoren te Warmond te tergen, door de schrappingszucht der Roomsche Curie aan den dag te brengen en met de stukken te staven. Prof. kist had pas, den 21 Nov. 1842, voor de leden der 3de klasse van het Instituut gelezen over de Pausin joanna, en beweerd, met aanvoering van bewijzen, dat men had
getoond haren naam wel te willen uitwisschen op de lijsten der heilige (?) vaders. En Prof. van hengel kwam in Jan. 43 reeds op nieuw met gelijksoortige beschuldiging! Het is evenwel dezen Hoogleeraar nog niet kwijt gescholden. Be HEw. schrijvers van de Katholiek zijn streng

{==334==} {>>pagina-aanduiding<<}
wetenschappelijke mannen, en hoogst beleefd daarenboven. Prof. kist had eerder gelezen dan Prof. van hengel, en wel over eene Pausin, die chronologisch den Keizer des laatsten was vooruitgegaan. De zaak der dame moest dus voorafgaan. Prof. wensing heeft er het zijne over gezegd, en de Katholiek heeft, na dit gezegde, een te deum aangeheven, gelijk ook geschied is te Parijs, toen wijlen Keizer napoleon het stadje Moskou had bemagtigd. Het is dus bewezen, dat Prof. kist, even als wijlen Keizer alexander, de nederlaag heeft gekregen. Prof. wensing heeft nu de handen weêr ruim, en Prof. van hengel moge op zijne hoede zijn; want ‘mijn tegenschrift is mijn tegenschrift,’ zegt wensing, en stout gesproken is reeds half gewonnen, zelfs in het gewone leven; hoe veel meer beteekent het dus niet in gevallen, waarbij ezels de gave moeten bezitten van bileam's oude beest, en nog verlof tot praten hebben daarenboven! Wij kunnen evenwel Prof. van hengel niet meer vrijwaren van de onaangename gevolgen, welke zijne voorlezing hem zal aanbrengen, en schromen hierom niet om iets er uit ten proeve aan onze lezers mede te deelen. ‘Nadat men, vooral door den invloed van gregorius VII, een hoogeren dunk van Rome's heerschappij gekregen had, mogt deze en gene verlegen staan, hoe men de stoutheid van hendrik III met het gezag, hetwelk, zijns oordeels, aan de Kerk toebehoorde, vereenigen zou; blijken eener scherpe gisping of veroordeeling van 's mans handelwijze omtrent de kerk zijn mij niet voorgekomen, dan bij baronius en andere schrijvers van lateren tijd. Integendeel lezen wij
ergens, dat zij misschien voor dien tijd noodzakelijk geweest, maar vervolgens, als strijdig met de vrijheid van die kerk, herroepen is. De juistheid of onjuistheid van het laatstgenoemde kan ik thans niet beoordeelen. Doch, om den Keizer in het regte licht te beschouwen, moeten wij daarop letten, dat hij zich noch met de kerkleer, noch met het kerkbestuur ingelaten, maar alleen zijne magt gebruikt heeft, om het zedenbederf onder de geestelijkheid te weren.’ Oordeelen wij naar de rangen der afgezette personen, dan waren er ook de heilige vaders, gezeten op den Stoel van st. pieter, niet vrij van. Maar de bewijzen? Ja, lieve lezers! wij durven er nog niet te veel op bouwen, zoo lang ze niet zijn doorgeschud in de dialectisch sophistische zeef van Prof. wen-
{==335==} {>>pagina-aanduiding<<}
sing en zijne vrienden, schrijvers van de Katholiek; vooralsnog hechten wij er evenwel zoo tamelijke waarde aan, en zijn wij met dezen arbeid van Prof. van hengel zeer ingenomen.




De oorsprong en verdere lotgevallen der Christelijke Kerk in Hindostan, enz. tot aan de helft der zestiende eeuw, oordeelkundig onderzocht door Matthias Haquinus Hohlenberg. Uit het Latijn vertaald en met Aanteekeningen en Bijlagen vermeerderd door F.C. van der Meer van Kuffeler, benoemd Predikant voor de Oost-Indiën. Te Leiden, bij H.W. Hazenberg en Comp. In gr. 8vo. 203 bl. f 2-60.

Het onderzoek van hohlenberg over den oorsprong en de verdere lotgevallen der Christelijke Kerk in Hindostan achten wij van veel gewigt, omdat de berigten van vroegeren en lateren tijd, die er omtrent dit onderwerp bestaan, hier vermeld en oordeelkundig onderzocht worden. Maar, zoo als het door den Vertaler in onze taal overgebragt is, oordeelen wij het niet geschikt, om aan onze lezende landgenooten in handen gegeven te worden. De inhoud toch is meest van zoodanigen aard, dat die alleen door den gene kan begrepen worden, die op eene wetenschappelijke wijze de kerkelijke geschiedenis beoefent; terwijl voor het overige de menigvuldige Latijnsche aanhalingen even zoo wel eene vertaling noodig hebben als de tekst van het werk van hohlenberg, om door den Nederduitschen lezer verstaan te worden. Wij hopen dus, dat de Eerw. Vertaler, bij volgende door hem in zijne voorrede beloofde berigten aangaande hetzelfde onderwerp, meer te rade zal gaan met de behoefte van dat publiek, voor hetwelk hij zijnen arbeid bestemt, dan hij in deze uitgave van hohlenberg's werk gedaan heeft.




De Fransche Geestelijkheid onder den invloed van de Jezuiten, door G. Libri, Lid van het Fransche Instituut. Uit het Fransch. Met Aanteekeningen van Toxandrios. Te Amsterdam, bij J.M.E. Meijer. 1844. In gr. 8vo. 62 bl. f :-70.


{==336==} {>>pagina-aanduiding<<}

Over het algemeen neemt men ook hier te lande te weinig kennis van het geschrijf van de Ultramontanen, die intusschen naar een bepaald doel streven, en dat allengs zouden bereiken, indien de onverschilligheid der meesten, geen gevaar vermoedende, hen, op hunne eerste schreden, ongemoeid liet voortgaan. Zijn er, die daarom de bedoelde geschriften niet willen lezen, omdat zij zich aan den toon en inhoud ergeren en zij in hun gemoed de kalmte storen, zoo moeten wij opmerken, dat het laatste geen noodzakelijk gevolg van het eerste is, en men dus daarom het oog niet moet sluiten voor een dreigend gevaar, dat alzoo niet wordt afgewend. Wij weten wel, dat zekere zoogenaamd verlichte lieden en Protestanten spotten met de vrees voor de Jezuiten, niet bedenkende, dat zij, even als de vossen, met welke simson het te veld staande koorn der Philistijnen verbrandde, onwillekeurig de werktuigen zijn eener, ook hun vijandige, magt, welke ook in Nederland er reeds in geslaagd is, om vele concessiën te verkrijgen en haren invloed uit te oefenen op het nationaal onderwijs. Wil men deze magt en den invloed, welken zij vooral uitoefent op de Geestelijkheid, leeren kennen, men leze dit welgeschreven stukje van libri. Dat de Roomsche Geestelijkheid in Nederland het toch wél opmerke, dat zij, zoo zij de kraeht niet heeft om zich aan de Jezuiten te ontrukken, die reeds door de zending van hunne filialen, de Redemptoristen, zich tusschen haar en hare gemeenten stellen, gevaar loopt, van in de haar, van de zijde dier gemeenten, toekomende achting en vertrouwen grootelijks benadeeld te worden! Dat zij zich opregt aan onze instellingen en wetten verbonden toone; dat zij de vreemde inblazingen terugstoote! Met betrekking tot hetgeen in dit werkje over Frankrijk wordt opgemerkt, geldt in vele opzigten het bekende: mutato nomine de te fabula
narratur.






Geschiedenis van Antwerpen sedert de stichting der stad tot onze tijden, uitgegeven door de Rederijkkamer de Olijftak, bewerkt door F.H. Mertens en K.L. Torfs. Met Kaarten en Platen. II Deelen. Te Antwerpen, bij van Dieren en Comp. en verkrijgbaar te Amsterdam, bij J.D. Sijbrandi. 1845, 1846. In gr. 8vo. 933 bl.

De uitvoerige geschiedenis van bijzondere steden heeft dik-
{==337==} {>>pagina-aanduiding<<}
wijls een uitgebreider dan enkel plaatselijk belang. Wanneer die steden, door ligging, door aanzien, door handel, door staatkundige betrekkingen, eene groote rol hebben gespeeld, heeft hare historie doorgaans veel, wat tot de kennis van onderscheidene tijden en gebeurtenissen van niet weinig gewigt mag worden gerekend. Daarenboven geeft zulk eene geschiedenis als van zelve aanleiding, om meer in bijzonderheden te treden met betrekking tot de instellingen, de zeden en gewoonten, het geheele leven, gelijk deze in verschillende tijdperken bestonden, waardoor men het beeld van den tijd veel getrouwer vindt teruggegeven, dan dit in algemeenere geschiedboeken mogelijk is.
Het spreekt van zelf, dat in dergelijke beschrijvingen en geschiedenissen dikwijls veel zal voorkomen, wat voor den vreemdeling minder belangrijk is; dat men daarbij ligt gevaar loopt tot eene uitvoerigheid te vervallen, die te groote waarde hecht aan kleinigheden, en die hen, die niet onmiddellijk in betrekking staan tot de stad, wier geschiedenis en beschrijving wordt medegedeeld, menige bladzijde als overtollig doet beschouwen. Dat is eene klip, die bijna niet te vermijden is, en die ook in dit boek niet is vermeden.
Onder de steden, wier geschiedenis zulk eene behandeling ten volle verdient, behoort gewisselijk Antwerpen. De ligging dezer stad heeft haar reeds vroeg voor handel en verkeer belangrijk gemaakt; hare inwendige geschiedenis zoowel, als hare betrekking tot de algemeenere historie des lands, levert rijke stoffe en wetenswaardige zaken op, en wij juichen daarom van harte het plan van de Rederijkkamer de Olijftak toe, om zulk eene geschiedenis der stad uit te geven. Zij droeg dit werk op aan eene commissie, die met ijver aan het werk ging. ‘Honderde geschreven en gedrukte bescheiden werden met zorg opgezocht en geraedpleegd, menigvuldige oude handvesten werden verzameld en benuttigd, en eindelyk mogt men zich verheugen met eenen ryken voorraed van oorspronkelyke stukken en veelal weinig bekende daedzaken.’ In de bijlagen wordt een aantal van de belangrijkste dezer oorspronkelijke stukken medegedeeld, en daardoor is voor den geleerden onderzoeker het boek zeker niet minder interessant geworden; terwijl degene, die in dergelijke dingen geen' smaak vindt, ze kan laten liggen; zonder dat de zamenhang zijner lectuur wordt verbroken.

{==338==} {>>pagina-aanduiding<<}

Het plan van het werk wordt aldus medegedeeld. De geschiedenis van Antwerpen is in zes voorname tijdvakken verdeeld. ‘Het eerste tijdvak, beginnende met de duistere tyden, bevat het weinige, dat uit de elf eerste eeuwen, Antwerpen betreffende, ter onzer kennisse is gekomen, en eindigt met het uitsterven van den Ardennischen stam der Hertogen van Lothryk, omtrent het jaar 1100. Het tweede begint met de verheffing der Graven van Leuven tot het Hertogdom Braband (1106), en eindigt met de overdragt van Antwerpen aen lodewyk van male (1356). Het derde stelt ons Antwerpen voor onder de heerschappy der Graven van Vlaenderen en der Hertogen van Bourgondië (1356-1500). Het vierde beslaet de immer gedenkwaerdige XVIde eeuw, en de gebeurtenisvolle regeringen van Keizer karel V en Koning philips II (1500-1598). Het vyfde, beginnende met de regering van albertus en isabella (1598), vertoont ons Antwerpen onder de Spaensche regering, en eindigt met de Oostenryksche heerschappy in de Nederlanden (1792). Het zesde, eindelyk, bevat de geschiedenis onzer dagen, dat is te zeggen alles, wat er onder de Fransche, Hollandsche en Belgische regering gedenkwaerdigs is voorgevallen.’
In datgene, wat thans voor ons ligt, worden de beide eerste tijdvakken en het begin van het derde behandeld. Boven zeiden wij reeds, dat niet overal eene te groote uitvoerigheid was vermeden, ofschoon wij die tevens ligtelijk kunnen verontschuldigen. Zij komt vooral ook uit in het eerste tijdvak, dat de oudste, met fabelen en duisternis omhulde, geschiedenis bevat, en dat daardoor voor het algemeen minder belangrijk is. Dat daarin ook over de beteekenis van den naam Antwerpen uitvoerig wordt gehandeld, spreekt van zelf. Bekend is de fabel van den reus, die de schippers, welke den tol weigerden te betalen, de hand liet afhouwen en die in den stroom deed werpen; eene andere afleiding zocht den oorsprong van den naam in de woorden: Aen 't werf. Hier wordt met veel scherpzinnigheid eene derde verklaring verdedigd, volgens welke de naam afkomstig zou zijn van de Ganerben (dezulken, die zich tot eenen burgtvrede hadden verbonden). Dit woord, in Anerben, Anerven, Anverb verbasterd, zou de eigenlijke naamsbeteekenis aanduiden.
Wij kunnen natuurlijk den rijken inhoud dezer stukken

{==339==} {>>pagina-aanduiding<<}
niet volgen. In het tweede tijdvak vinden wij reeds de belangrijkste opgaven aangaande de oude stad en hare gebouwen en straten, en is vooral ook het vierde hoofdstuk, waarin over het Antwerpsche kapittel van O.L. Vrouwe wordt gehandeld, zeer gewigtig. Niet minder zijn dat de latere hoofdstukken van deze afdeeling, waarin een zeer duidelijk en belangwekkend verslag wordt gegeven van den geheelen inwendigen toestand der stad, van de burgers, hunne voorregten, hunne wetten, hunnen handel, markten, gilden, enz. waardoor ons het geheele leven in die middeleeuwen duidelijk en levendig wordt voorgesteld; terwijl ook voor de geschiedenis, kerkelijke en wereldlijke, veel belangrijks wordt medegedeeld.
Het werk is met talrijke platen, platte gronden en kaarten verrijkt, en geene moeite of kosten zijn blijkbaar gespaard, om het zoo volledig mogelijk te maken. Wij bevelen het daarom vooral ook aan de beminnaars van oudheid en geschiedenis gaarne aan, en hopen hen door deze aankondiging op dit werk opmerkzaam te hebben gemaakt.




B. Boers. Beschrijving van de eilanden Goeree en Overflakkee. Te Sommersdijk, bij Jongejan. 1844. f 4-:

De kundige en ijverige Schoolopziener boers gevoelde de behoefte der meergevorderde jeugd in zijn district aan eene duidelijke en naauwkeurige beschrijving der eilanden Goeree en Overflakkee, nu sedert het begin dezer eeuw aan elkander vastgedamd. Hij sloeg de hand aan zoodanig een werkje, deed navragen, ontving bouwstof, en, gelijk het doorgaans gaat, in plaats van een schoolboekje ontstond er een tamelijk boekdeel. Dat daarbij wel eens tot kleinigheden wordt afgedaald, ligt in den aard van het onderwerp, zoodat veel alleen voor de bewoners van dat eiland, voor welke het dan ook in de eerste plaats bestemd werd, belangrijk is. Maar ook voor uitgebreider' kring kunnen wij den arbeid van den Eerw. boers niet anders dan goedkeuren. Hij heeft wel geen boek geschreven, dat eene aangename lectuur oplevert; maar dit was ook de bedoeling niet, en evenmin met de behandeling der stof bestaanbaar. Maar het is eene zeer

{==340==} {>>pagina-aanduiding<<}
naauwkeurige geschicdkundige beschrijving van dat gedeelte van Zuid-Holland, en wel een der minder bekende. Het plaatsbeschrijvende gedeelte is, gelijk men van eenen inwoner verwachten kan, zeer naauwkeurig; ook het geschiedkundige, voor zoo ver Ref. kan zien, met zorg opgespoord en bewerkt. Enkele kleine misstellingen zijn aan het oog van den Schrijver bij het nazien ontsnapt, zoo als, bladz. 5, duinen aan de Noord-Oost, lees Noord-West zijde; f 3054492 is niet 3½, maar slechts ruim 3 millioen, bladz. 6, 7. Op de begrooting van eene boerenhofstede, die wel wat al te veel in het kleine gaat en daardoor eenigzins belagchelijk wordt (b.v. pijpen en tabak), zou nog al wat af te dingen vallen. Sommige dingen zijn te hoog, andere te laag gesteld. Doch dit hangt weder af van de individualiteit des opgevers. Het woordenlijstje van uitdrukkingen, aan dat eiland eigen, is niet volledig. Pas voor even, dat de Flakkéenaars honderdmaal meer, dan noodig is, gebruiken, ontbreekt. Ook zwaar voor zwanger en meerderen. Van enkele is de beteekenis niet goed opgegeven; b.v. welle is geen waterput in het algemeen, maar een zoodanige, waarin het water opwelt, een bronput. Velen dezer woorden zijn ook aan het naburige Zeeland eigen. De woorden haar en hottik (links en regts) tot paarden strekken zich nog veel verder uit. Martinet (Kathech. d. Nat., D. II, bl. 80) zeide reeds, dat men van ons land af tot den Donau toe de paarden met deze bevelwoorden bestuurt. Nog andere woorden hadden in deze lijst niet behoord, omdat het geene idiotismen, maar alleen eene andere uitspraak zijn; gelijk aak voor
ook; aenste voor aangezigt; aerebezems voor aardbeijen; ankleeuw voor enkel enz. Dit behoort tot de uitspraaksaanwijzing, die van het gebruik van bepaalde woorden zeer onderscheiden is. Over dit onderwerp hadden wij wel wat meer verlangd, omdat men bij het beoordeelen van de eigenheden der taal in sommige provinciën de uitspraak wel eens met de woorden zelve verwart. Eene bijdrage, die het eene en het andere, doch van elkander onderscheiden, doet kennen, troffen wij in den Zeeuwschen Volks-Almanak voor dit jaar aan.
Dat de kaartjes op één blad zijn geplaatst, beviel ons minder. Maar wij zouden, door het aanmerken van enkel kleinigheden, bijna den schijn van vitlust op ons laden. De lezer houde het echter voor een bewijs, dat wij op dit met

{==341==} {>>pagina-aanduiding<<}
oordeel en vlijt vervaardigde boek geene aanmerkingen van meer belang hebben.




Bijdragen tot de Vaderlandsche Landhuishoudkunde, door J. Bouman, Landman in de Beemster. 1ste en 2de Stuk. Te Purmerende, bij J. Schuitemaker. 1844, 5. In gr. 8vo. 164 bl. f 1-60.

Deze Bijdragen, waarvan nu en dan, op onbepaalde tijden, en naarmate van debiet en mededeeling van stukken, een Nommer het licht zal zien, bepalen zich, naar de woonplaats en ondervinding van den Verzamelaar, tevens Schrijver van de meeste stukjes, meest tot de veeteelt, zonder dat daarom de eigenlijke landbouw wordt buitengesloten. Het eerste stukje bevat eenige bedenkingen aangaande de longziekte van het vee, waarin nog al het een en ander behartiging verdient, ter bestrijding van sommige wetsbepalingen op dit stuk; en eene zeer gepaste verhandeling over de veredeling van het schapenras in Noord-Holland. In het tweede vindt men eenige opmerkingen over plaatselijke veefondsen; iets over de dolheid of watervrees van het hondengeslacht, door den veearts c.c. goedhart, dat opmerking verdient; eene bijdrage over het door den Hoogl. uilkens eerst bekend gemaakte middel om de koeijen bij dag te doen afkalven; de gronden, waarmede de Schrijver het bestrijdt, hebben ons niet overtuigd; Ref. deed het meermalen den veelieden aan de hand, en ontwaarde, dat men het wel voor niet onfeilbaar (trouwens welk middel is dit ook voor eenige zaak?) hield, maar toch voor bekrachtigd door de algemeene ondervinding; voorts een Adres aan de tweede kamer der Staten-Generaal, van den Verzamelaar, en iets over de blaauwe melk der koeijen, met nog een paar boekbeschouwingen in het landbouwkundige vak. In een Tijdschrift als het onze vergenoege men zich, alleen deze algemeene aanprijzende vermelding dezer stukjes aan te treffen.




Beschrijving der Daguerréotype, benevens eene volledige aanwijzing om te daguerréotyperen en de daarvoor benoodigde praeparaten te bereiden, door T. Dörffel, geëxamineerd Opticus en Mechanicus te Berlijn. Gevolgd door

{==342==} {>>pagina-aanduiding<<}
een' eigenhandigen Brief van den Heer M. Daguerre aan den Heer A.M. Arago; alsmede de Beschrijving van een' door ieder gemakkelijk te vervaardigen Photometer, bestemd om den tijd te bepalen, hoe lang de platen aan de inwerking van het licht moeten blootgesteld blijven. Vertaald en met Aanmerkingen verrijkt door C.J. Hellingwerff. Te Alkmaar, bij H.J. van Vloten. 1845. In gr. 8vo. VI, 70 bl. f 1-:

Na den lezer met den zoo breeden titel van dit slechts 70 bladzijden bevattende boekje te hebben bekend gemaakt, wil Ref. iets over den inhoud zeggen. Zoo ver hem bekend is, bestaat er in onze taal geene volledige beschrijving der Daguerréotype. Vele zijn echter de brochures, in het Fransch, over dit onderwerp, geschreven; en wenschelijk ware het geweest, dat de Vertaler zijne keus tot eene van deze had bepaald.
Het eerste door daguerre zelv' geschrevene werkje: Historique et discriptive des procédés du Daguerréotype et du Diorama, Paris 1839, bevat de gronden, waarop de uitvinding berust, doch is later gevolgd door vele andere werkjes, die, meer of min volledig, hunne lezers bekend maken met de verbeteringen, welke in deze kunst gemaakt zijn. Het meest aanprijzenswaardige is: Le Daguerréotype mis à la portée de tout le monde, par montmirel, Paris 1842, en zou ons voorkomen de voorkeur te verdienen boven deze uit het Hoogduitsch vertaalde beschrijving.
Dit boekje heeft slechts eene betrekkelijke waarde, daar het voor geoefenden in de kunst niets nieuws bevat; terwijl hij, die alleen met dit boeksken in de hand moet beginnen om de toestellen te doen vervaardigen en er mede te werken, het zeker niet ver zoude brengen.
Wat de beschrijving der bewerking aangaat, zoo komt het Ref. voor, dat daarop nog wel eenige aanmerkingen te maken zijn.
De Schrijver spreekt van ‘met zilver geplatineerde koperen platen.’ Deze uitdrukking is oneigenlijk, daar er volstrekt geen platina tot het vervaardigen der platen wordt gebruikt: op een stuk koper van zekere dikte wordt een stuk zilver van 1/30 of 1/40 der dikte van het koper gesoldeerd en zoo lang gehamerd tot de platen de vereischte dikte hebben; deze is nagenoeg de geheele bewerking.

{==343==} {>>pagina-aanduiding<<}

Het jodineren der plaat kan ook eenvoudiger geschieden, door in de doos, in plaats van katoen en papier, een stukje laken te leggen; hierdoor behoeft men niet telkens het papier om te keeren; ook behoort de doos inwendig met glas bekleed te zijn, om te voorkomen, dat de jodium zich niet te vroeg op de randen van de plaat hechte. Ook is het niet onverschillig, welke jodium men gebruikt, daar de Fransche beter dan de Engelsche is en schooner beelden geeft.
Voor het polijsten der platen is het gebruik van olie altijd schadelijk en omslagtig; ook is het Engelsche rood niet zoo goed als de Tripel, waarmede men alles kan doen wat men verlangt, mits ze droog en fijn zij.
Wij hebben hier ter plaatse van dit werkje genoeg gezegd; de verbeteringen, later echter in deze kunst gebragt, moeten, buiten twijfel, hierbij niet uit het oog worden verloren, wil men in het daguerréotypéren die uitkomst bekomen, die ons de wetenschap, op haar tegenwoordig standpunt, met zekerheid belooft.
Worden de woorden onderhavig, voorradig, doelmatig e.d. langs hoe meer uit onze taal verbannen, wanneer zullen schrijvers en redenaars toch eens ophouden te spreken van zwakke krachten, even ongerijmd als dat men sprak van eene koele hitte? Wij troffen die zwakke krachten hier weder in het voorberigt aan.
Druk en uitvoering van het boekje zijn wél.




Gabriele Mimanso, eene Geschiedenis uit den tijd van den aanslag in den jare 1840 tegen het leven van Louis Philippe, Koning der Franschen. Naar het Zweedsch van C.J.L. Almquist, door Steenbergen van Goor. III Deelen. Te Amsterdam, bij M.H. Binger. In gr. 8vo. 758 bl. f 7-80.

Sedert eenige jaren is in Duitschland de smaak van het romanlezend publiek meer dan vroeger gevallen op romans van Noordschen, Zweedschen of Deenschen oorsprong. Ons volgzaam Nederland heeft niet nagelaten spoedig in hetzelfde spoor te treden. Vandaar dat wij, behalve eenige Nederduitsche vertalingen uit het oorspronkelijk Zweedsch of Deensch, aan onze lezende landgenooten geleverd door eenige verdienstelijke vaderlandsche geleerden, thans eene menigte

{==344==} {>>pagina-aanduiding<<}
vertalingen van Noordsche werken uit het Hoogduitsch, en dus vertalingen van vertalingen, ontvangen. De Nederduitsche Vertaler van het thans aangekondigde werk, ofschoon anders genoegzaam en, wij vermelden het gaarne, gunstig bekend als Vertaler, is ons niet genoegzaam bekend in de qualiteit van beoefenaar der Zweedsche taal, om ons met eenige waarschijnlijkheid te kunnen doen oordeelen over de beteekenis van het op den titel geplaatste, Naar het Zweedsch. Of nu de thans voorgestelde Gabriele, als eene ongerepte Zweedsche schoonheid, kerschversch uit haar vaderland bij den Heer steenbergen van goor is geärriveerd, en hare Nederlandsche vorming alleen aan zijn Ed. te danken heeft, dan of zij in Duitschland of Frankrijk reeds eenigermate vóór hare optreding en verblijf in Nederland geacclimateerd is, willen wij niet beslissen. Wat nu het werk zelf aangaat, de Zweedsche Schrijver handelt over Frankrijk en vooral over Parijs, en beweegt zich dus niet op dat tooneel, hetwelk hem, als eenen zoon van het Noorden, het meest bekend moet zijn. Het romantisch verdichtsel is zoo vol onwaarschijnlijkheden, dat zelfs het genoegen der illusie daardoor verstoord wordt. Het oppervlakkige der beschouwingen over de Franschen en den bij dat volk heerschenden geest valt te meer in het oog, sedert ook ons Nederlandsch publiek bekend is met de schilderingen van het Fransche volkskarakter in de verschillende maatschappelijke standen, onder anderen van eugene sue, in de Mystères de Paris en in den Juif errant. - De lofwaardige wijze, waarop de bekwame Vertaler zijne taak, wat taal en stijl betreft, volbragt heeft, doet ons wenschen, dat hij voor het vervolg zijn uitstekend talent besteden moge aan werken van meer wezentlijke waarde. Met
ruimte bevelen wij tot uitgave van zoodanige werken de pers van den Heer binger, zoo wel wat betreft de netheid van den druk, als de billijkheid van den prijs, daar deze drie Deelen, voorzien van drie, voor ieder Deel afzonderlijke, fraaije titelvignetten, te zamen 758 bladzijden bevattende, compres en toch zindelijk en duidelijk gedrukt, tot den prijs van f 7-80 worden aangeboden. Voorwaar een navolgenswaardig voorbeeld voor onze Nederlandsche romandrukkers!


{==345==} {>>pagina-aanduiding<<}

S.h.t. Door L. Graaf de Geer. Naar het Zweedsch in het Hoogduitsch vertaald en daaruit in het Nederduitsch overgebragt. Te Amersfoort, bij W.J. van Bommel van Vloten. 1844. In gr. 8vo. 231 bl. f 2-70.

De Schrijver, bemerkt hebbende, dat de titel van een vroeger door hem uitgegeven werk de goedkeuring van sommige beoordeelaars niet had mogen wegdragen, terwijl een andere Recensent gezegd had, dat de titel het eenige goede aan het geheele boek was, werd door deze van elkander zoo verschillende afkeuring niet afgeschrikt, om op nieuw een voortbrengsel van zijnen geest de wijde wereld in te zenden, en gaf het thans door ons aangekondigde werk uit, Salvo Honoris Titulo, dat is, Behoudens den Eertitel; dit toch is de beteekenis van s.h.t. Moeten wij ons oordeel over het werk zelf vellen, dan verklaren wij, dat de dramatische of verhalende stukken ons het best bevallen hebben. Daartoe behooren: Mijn achttiende liefdes-avontuur, Een avondgezelschap in Stokholm, Eene buitengewone regtszitting, en De beide zusters. Wat de eigenlijk gezegde bespiegelende of betoogende stukken betreft, wij vonden er veel valsch en geäffecteerd vernuft, vele oppervlakkige beoordeelingen in. Onder anderen rust de verdediging van het tweegevecht geheel op een verkeerd denkbeeld van 's menschen eer. Zoo ook, gelijk de Schrijver zegt: ‘Een enkel tweegevecht, hetwelk plaats vindt, is dikwijls de oorzaak, dat twintig anderen achterwege blijven,’ kan men even zoo goed zeggen: ‘Een enkele moord of diefstal of brand is dikwijls de oorzaak, dat twintig anderen achterwege blijven.’ Kortom, men vindt in het boek bona mixta malis, en het ware beter geweest het beste daaruit te bezigen tot artikelen voor het een of ander periodiek mengelwerk, dan het bruikbare en onbruikbare, zonder den smaak en de behoefte van ons lezend publiek in aanmerking te nemen, als een' afzonderlijken bundel hetzelve aan te bieden.




Eerzucht en Vrouwenwaarde, of de Tweelingzusters uit Liebenau. Oorspronkelijke Roman, door E. van Beijeren. Schrijfster van: de Armbanden, de Smidsdochter

{==346==} {>>pagina-aanduiding<<}
uit Naarden, enz. II Deelen. Te Utrecht, bij J.G. van Terveen en Zoon. 1845. In gr. 8vo. 432 bl. f 4-80.

Dit door eene vrouw geschreven boek ontwikkelt meest vrouwelijke karakters, en doet in eene der tweelingzusters de waarde van zacht-vrouwelijke deugd, zelfopoffering en leven voor anderen uitkomen tegenover de eerzucht der andere, die haar van ligtzinnigheid tot misdaad en ellende voert. De moeder is een ideaal van verstand en deugd, zoo als ze in het dagelijksche leven zeldzaam, indien ooit, voorkomen. Zulks rekenen wij met anderen der welmeenende Schrijfster niet als een verwijt toe; het is in allen gevalle zedelijk schoon, zulke karakters te schetsen, en, wanneer het ideaal niet boven het bereik is, noeme men het niet overdreven. Op het minder waarschijnlijke van het geheele beloop der geschiedenis maken wij geene dadelijke aanmerking, dan in zooverre allerlei kleine omstandigheden in het verhaal, even als de kleeding der personen en het landhuis met de colonnade op het vignet van het eerste Deel, gedurig doen denken aan menschen van den aanzienlijken stand, terwijl het nogtans de familie is van eenen schrijnwerker, die door vlijt en braafheid tot welvaart gekomen is, en dan ook, zoowel als zijne vrouw en eene zijner dochters, in den burgerstand begeert te blijven. Het ontbreekt der Schrijfster geenszins aan alle talent; zij moge zich dan niet tot krachtige teekening en echte oorspronkelijkheid (want het oorspronkelijk op den titel zegt, als gewoonlijk, niets meer, dan: niet vertaald) van inkleeding en verhaaltrant kunnen verheffen, zij kan nuttig en niet onaangenaam inzonderheid voor hare zusters schrijven, en hier en daar, b.v. in den zamenloop van omstandigheden, die Frits na zijne terugkomst meer aan Ludolphine dan aan hare zuster verbonden, is gang en leven. Doch vele gemeenplaatsen, vooral over den staatkundigen toestand onzes vaderlands onder lodewijk, onder napoleon, bij en na de omwenteling
van 1813, gedurende den Belgischen opstand, verraden eene ongeoefende hand. Een gedeelte daarvan noemt de Schrijfster (D. I, bl. 128) eene ‘inleiding van dit werk.’ Het is dan ook alles voorverhaal, wat voorafgegaan was, maar - - dit ⅓ van het geheel! Ook het ongepaste van sommige brieven, die onmogelijk door die personen aldus kunnen geschreven zijn, toont, dat het haar aan oefening ont-
{==347==} {>>pagina-aanduiding<<}
breekt. Men zie slechts D. I, bl. 49. Een ander bewijs van die mindere oefening zijn de hier en daar, vooral D. II, bl. 129 volg., voorkomende aanteekeningen nopens de inwoners, middelen van bestaan enz. in sommige streken en steden, gelijk ook de staatshuishoudkundige aanmerkingen, als D. II, bl. 132; en, om niet meer te noemen, het zoo dikwijls berispte, dat aan het slot al de helden, heldinnen en bijpersonen nog eens de revue passeren tot het aanteekenen hunner verdere lotgevallen.
Dat de Schrijfster napoleon een' in de geschiedenis doorleerd man noemt, staat D. I, bl. 103. Wij, en velen met ons, missen daarvoor in zijne geschiedenis de bewijzen: was hij het, dan is het te onverschoonlijker, dat zij hem geene leidsvrouw ter wijsheid geweest is. Misstellingen zijn het, dat ‘Johanna haren Ludolf eenen tweeling (men leze tweelingdochters) schonk,’ D. I, bl. 75; dat de ‘invallende eb (lees vloed) hem niet vergunde te wachten,’ D. I, bl. 57; Embden, D. I, bl. 163, hetwelk uit bl. 166 blijkt Bremen te moeten zijn; dat de gelijkenis van het onderscheiden dorschen des graans (Jesaia 28) aan onzen Heer wordt toegeschreven, D. II, bl. 26; dat van den Bloksberg ‘'s menschen oog over de bevolking van millioenen mijlen gaat,’ en meerderen, die wij niet aanteekenden. Lieutenant staat overal voor Luitenant, en de heerschzuchtige Bisschop van Keulen droste zu vischering wordt, D. I, bl. 164, drost-visserij genoemd. Wij raden der Schrijfster, indien zij plan heeft meer romans uit te geven, tegen dergelijke misgrepen te waken, die nog des noods onder het nazien der drukproeven konden verholpen worden, als wanneer eene geoefender hand ook kon maken, dat het werk niet, als nu, door zoo vele taal- en drukfouten ontsierd, het licht zage.

Het Fidecommis, door E. Flygare-Carlén. III Deelen. Te Groningen, bij W. van Boekeren. 1845. In gr. 8vo. 940 bl. f 8-:

Vóór eenigen tijd waren wij gedrongen, om een ongunstig oordeel te vellen over een der werken van flygare-carlén. Thans zijn wij in staat gesteld, om haar amende honorable te doen door de welgemeendste aanprijzing van dit boek. Van datgene, wat Ree. van deze Schrijfster heeft

{==348==} {>>pagina-aanduiding<<}
gelezen (zeker op verre na niet alles) heeft hem dit Fidecommis het best behaagd. Het is een huiselijk tafereel vol afwisseling, waarvan de personen regt goed zijn geteekend en de onderscheidene karakters goed zijn volgehouden. Er is die verscheidenheid van ernst en vrolijkheid in, die tegenwoordig te dikwijls in de boeken van smaak ontbreekt. De hoofdpersoon is ongetwijfeld izabella, een heerlijk karakter, dat de belangstelling in hooge mate boeit, al ware het misschien goed geweest, zoo de Schrijfster eenen medieus een weinig had geraadpleegd, waar zij geheimzinnige ziekteverschijnselen beschrijft. Maar daarop willen wij nu niet te naauw zien, om de geestkracht in den strijd des hartstogts in het edele meisje te bewonderen. Rondom haar zijn eene menigte van ondergeschikte personen gegroepeerd; maar over geene groep is zij met losse hand heengeloopen; alle zijn tot een behagelijk geheel vereenigd; en tot aan het einde toe heeft zij het belang weten gaande te houden. Met volle ruimte bevelen wij dezen roman dan aan alle liefhebbers van dergelijke leetuur aan, hen verzekerende, dat zij het boek niet onvoldaan zullen wegleggen. - Ook de uitvoering is netjes.

Brievenspiegel van Punch. Uit het Engelsch. Te 's Gravenhage, bij K. Fuhri. 1845. In kl. 8vo. 159 bl. f 1-:

Gedeeltelijk als opstellen, die veel luimigs bevatten, gedeeltelijk als handleiding om over velerlei onderwerpen op eenen beschaafden en belangwekkenden toon te spreken en te schrijven, houden wij het er voor, dat deze verzameling van brieven de opmerkzaamheid van onze landgenooten wel waardig is. Nu eens handelen de brieven over ernstige zaken op eene treffende wijze, zoo als dit onder anderen plaats heeft in dien van een' Bisschop aan een' jongen vriend, die zich aan de kerk wil toewijden. In andere brieven wordt de menschelijke dwaasheid en ondeugd door den geesel van den meest bijtenden spot gekastijd, zoo als onder anderen in de briefwisseling tusschen eene ongehuwde Tante en hare Nicht, over het al of niet raadzame van het huwelijk. Zoo vinde dan dit, naar het ons voorkomt, ook zeer goed vertaalde boekje eene plaats onder die werken, welke geschikt zijn tot het verschaffen van aangename en nuttige uitspanning.





{==349==} {>>pagina-aanduiding<<}

Boekbeschouwing.

Het Leven van Jesus, door Dr. J.J. van Oosterzee, Predikant te Rotterdam. Isten Deels 1ste Stuk.

(Vervolg en slot van bl. 313.)

Eerst wordt kortelijk aangetoond, dat het geene verwondering moet baren, hier reeds eenig antwoord op de vraag te vinden, wie jezus was, en dat het geloof aan de verhevenheid van christus' persoon wel voornamelijk, maar niet uitsluitend op de geschiedenis berust, aan wier voorstelling het ten grondslag zal strekken. Mogten sommigen strenger dogmatische bepalingen bij den aanvang des onderzoeks wenschen, deze worden door van oosterzee niet noodzakelijk gekeurd voor een zuiver historisch overzigt van jezus' daden en lolgevallen; waarbij hij opmerkt, dat slechts twee opvattingen van den persoon onzes Heeren hem bekend zijn, bij welke het volstrekt onmogelijk is zijne geschiedenis op eene waardige wijze te schetsen: de Ebionitische en de Docetische. Na verder verklaard te hebben, wat hij bedoelt, als hij jezus Zaligmaker der wereld en Gods Zoon noemt, bepaalt hij zich vervolgens hoofdzakelijk tot de uiteenzetting van zijn gevoelen omtrent de verhouding, waarin het Goddelijke, dat wij in den Heer op grond van zijn Evangelie eerbiedigen, tot zijne zuiver menschelijke verschijning stond. Naar zijne meening was de goddelijke natuur van jezus oorspronkelijk van zijne zuiver-menschelijke wezentlijk onderscheiden. Hij bezat goddelijke eigenschappen, die de hoogste menschelijke overtreffen; doch Hij betoonde die op waarachtig menschelijke wijze. De vereeniging van het goddelijke en menschelijke in christus moet zoodanig gedacht worden, dat daarbij noch aan de eene noch aan de andere natuur te kort wordt gedaan; terwijl die vereeniging als naauw en onafscheidelijk behoort te worden

{==350==} {>>pagina-aanduiding<<}
opgevat. Het is niet hier Gods Zoon, daar de mensch, maar overal de Godmensch, die denkt, spreekt en handelt. Het goddelijke en menschelijke zijn in christus vereenigd tot ééne nieuwe Godmenschelijke natuur.
Wij zouden met den hooggeschatten Schrijver zijne Cristologie gaarne mondeling bespreken willen. Wij zouden hem dan vragen, of de benaming van Godmensch, hoe ook door het gebruik geijkt, wel onvoorwaardelijk is goed te keuren; zij wordt in de H. Schrift niet gebezigd, zij is duister, zij kan tot misvatting aanleiding geven. Wij zouden met hem in een nader onderzoek willen treden, of de naam van Gods Zoon, aan christus gegeven, strekken moet ter aanduiding van Zijne goddelijke natuur of wel van Zijne goddelijke waardigheid. Wij zouden van oosterzee ook vragen willen, of men niet gevaar loopt tot een verfijnd Docetisme te vervallen, zoo men aanneemt, dat christus in zijne menschelijke verschijning niet slechts graduëel, maar ook specifiek van den mensch onderscheiden is, wat zijne natuur betreft, en volgt dit toch niet noodwendig uit de beschouwingen des Schrijvers? Wel stemmen wij hem toe, dat jezus' geheel eenige betrekking tot God niet slechts subjectief in de heilige rigting zijns gemoeds, maar ook objectief in 's Vaders gemeenschap met Hem haren grond vindt; maar bestond er een specifiek onderscheid tusschen de natuur van jezus en die des menschen, hoe kan men dan beweren, dat Hij den mensch in alles gelijk is geworden, uitgenomen de zonde? hoe, dat de mensch aan Hem gelijkvormig kan worden? waaromtrent van oosterzee zelf zijne overtuiging uitspreekt in deze woorden: ‘Die goddelijke natuur, die in christus was zonder mate, is niet bestemd, om zich in Hem alleen te beperken, maar om het erfgoed te worden van allen, die (in Hem) gelooven. Die in christus zijn, worden, gelijk Hij, zonen van Gods welbehagen, door
éénen geest met Hem geleid, priesters en koningen onder dezen Hoogepriester en hemelschen Koning. Zoo worden de leden in hunne mate niet slechts één in lot, maar ook één in goddelijk leven met het

{==351==} {>>pagina-aanduiding<<}
verheerlijkt Hoofd, en tot schooner hoogte opgevoerd, dan zij buiten Hem immer bereikten.’
Verlangt men te vernemen, hoe van oosterzee zijn Christologisch beginsel regtvaardigt? hij verklaart, het aan de Bijbelsche Theologie te moeten overlaten, om langs uitlegkundigen weg te bewijzen, dat zijne voorstelling van den persoon des Verlossers waarlijk de Apostolische was; en betuigt zelfs, voor den regterstoel der wijsbegeerte zijn beginsel niet ten volle te kunnen regtvaardigen, zonder zijne grenzen verre te overschrijden; ook wil hij niet, dat de vraag naar de mogelijkheid der menschwording van Gods Zoon op het wijsgeerig grondgebied worde overgebragt: ‘waarop zij te minder behoort, omdat het Evangelie ons de verschijning van Gods Zoon in het vleesch overal voorstelt als een gevolg van Gods vrije en ongehoudene liefde, als eene gift derzelve, die Hij ook had kunnen terughouden. Neen, het zij ons genoeg, dat de mogelijkheid der zaak op het Christelijk-Theïstisch standpunt niet kan betwijfeld worden.’ - Wij stemmen dit volkemen toe; maar wij moeten toch van oosterzee doen opmerken, dat zijne bewijsvoering voor sommigen weinig voldoende zal zijn. Eerst betoogt hij de noodzakelijkheid van zijn Christelijk-Theïstisch standpunt, voor den levensbeschrijver van jezus, door aan te toonen, dat zoowel het Deïsme als het Pantheïsme hem zou verhinderen jezus te eerbiedigen als den Zoon van God, in wien de Vader zich volkomen heeft geopenbaard; nu beroept hij zich op zijn Christelijk-Theïstisch standpunt, om de mogelijkheid der openbaring Gods in christus te staven. Zou een strauss hem niet met eenig regt kunnen tegenwerpen: Uw bewijs loopt in een' cirkel; gij regtvaardigt eerst uw Theologisch door uw Christologisch, en dan weder uw Christologisch door uw Theologisch beginsel? - Wij noemden met opzet den naam van strauss, omdat het ons voorkomt, dat de Schrijver bij het
vaststellen zijner drie beginselen vooral op dezen het oog heeft gehad, en in drie voorname bijzonderheden zijn standpunt, als regtstreeks overstaande tegen dat van dien vermaarden

{==352==} {>>pagina-aanduiding<<}
Apostel des ongeloofs heeft willen kenschetsen. En misschien was het hem meer te doen, om dit verschil bij den aanvang van zijn onderzoek duidelijk aan te wijzen en van zijn Christelijk-geloovig standpunt de hoofddwalingen, waartoe strauss en anderen zijn vervallen, te bestrijden, dan wel zijne eigene beginselen regtstreeks te bewijzen. Het ware naar onze meening doeltreffender geweest, zoo van oosterzee beginselen aannemende, die eerst meer positief bewezen had, om dan vervolgens van zijn wetenschappelijk geregtvaardigd standpunt zijne tegenstanders te bestrijden. Ook bij de ontwikkeling van zijn historisch beginsel handelt van oosterzee desgelijks meer offensief, dan defensief. Het luidt aldus: Noch de natuurlijke noch de mythische opvatting der Evangeliën kan de ware zijn, beiden zijn verouderd, en moeten voor eene andere beschouwing plaats maken, die meer aan de eischen des geloofs en der wetenschap voldoet. Is dit niet te onbepaald? moest hier niet uitdrukkelijk zijn vermeld, welke die andere beschouwing is? Hij zegt dit eerst later bij de ontwikkeling zijner stelling en wil zijne beschouwing van jezus' leven eene zuiver historische hebben genoemd. Naar de beproefde regelen eener gezonde uitlegkunde en trachtende de Evangelisten in dien geest op te vatten, die in hunne geschriften spreekt en leeft, zal hij eenvoudig vragen, wat zij ons van het leven des Heeren verhalen? en of zij vertrouwen verdienen? een vertrouwen, dat hij hun te vrijmoediger schenkt, naarmate duidelijker is aan te wijzen, dat zij de waarheid konden weten en wilden zeggen. En terwijl hij geene dogmatische of wijsgeerige bedenkingen tegen hunne geloofwaardigheid laat gelden, zal hij daarentegen ieder historisch bezwaar
toetsen met des te meerdere zorg. Zijn standpunt is niet dat van het oudere Supranaturalisme; men zou het een veredeld Supranaturalisme kunnen heeten. Doch eer de Schrijver dit een en ander verklaart, bestrijdt hij zoowel de natuurlijke als de mythische opvatting der Evangeliën, en hij doet dat meesterlijk; het zijn bondige redenen, die hij als wapenen gebruikt.

{==353==} {>>pagina-aanduiding<<}

Wij moeten den geachten Schrijver nog iets in bedenking geven omtrent zijne beginselen in het algemeen. Naar ons inzien is het verkeerd, dat hij drieërlei beginsel heeft aangenomen. Wij wenschten, dat hij één algemeen en hooger beginsel had gezocht, waarin die drie konden worden opgelost; een beginsel, dat ook kennelijk in verband moest staan niet alleen met het vroeger door hem opgegeven doel van zijn onderzoek (namelijk, langs een' zekeren weg tot eene levendige, heldere, Christelijke aanschouwing van het groot en goddelijk geheel der verschijning van den historischen christus op te klimmen, en zijn verheven beeld, zoo als het in de geschiedenis voor ons staat, getrouwelijk te schetsen), maar ook met het oogpunt, waaruit hij later verklaart het leven des Heeren te willen beschouwen (als het leven van den Stichter des Godsrijks). Ware er niet uit dat oogpunt zelf zulk een beginsel, als wij bedoelen, te ontleenen geweest? Bijv. Naar de geloofwaardige getuigenis der Evangeliën, die als zuiver-historische gedenkstukken te beschouwen zijn, is jezus de goddelijke Stichter van het Godsrijk op aarde. Bij de ontwikkeling en regtvaardiging van zulk een beginsel zou men op den voorgrond kunnen stellen: er bestaat een Godsrijk op aarde. (Dit is eene daadzaak, die niet geloochend kan worden.) Van zelve moet dan bij ieder de vraag oprijzen: van wien heeft dat Godsrijk zijn' oorsprong? De algemeene stem der Christenheid gedurende 18 eeuwen dringt ons, dien oorsprong bij jezus te zoeken, en wij vinden, voortgaande, de Evangeliën, die van Hem getuigen als den goddelijken Stichter van dat rijk op aarde. Dan kon worden aangewezen, dat die Evangeliën zuiver-historische
gedenkstukken zijn, en eindelijk hunne geloofwaardigheid in het licht gesteld (*), als die ons het verheven beeld van christus getrouwelijk schetsen. Ware nu alzoo dit beginsel genoegzaam geregt-
{==354==} {>>pagina-aanduiding<<}
vaardigd, dan had men een vast standpunt, waaruit (niet offensief, maar liefst defensief) gehandeld kon worden, zoowel tegen de Deïsten als Pantheïsten, zoowel tegen de voorstanders van de natuurlijke als van de mythische opvatting der Evangeliën. Wij mogen dit hier niet verder uiteenzetten, en laten den Schrijver zelven oordeelen, in hoeverre onze opmerking waarde heeft.
Met naauwkeurigheid ontwikkelt van oosterzee, § 21, de regelen, waaraan hij wenscht getrouw te blijven bij de behandeling der bijzondere verhalen. Zij zijn exegetische, synoptische en chronologische regelen. Wij zullen hem niet op den voet volgen, maar slechts het een en ander aanstippen. De beginselen huldigende der streng grammaticale exegese, zal hij tevens streven naar historische, logische, aesthetische en psychologische opvatting der gewijde berigten; zijne verklaring moet ook Theologisch zijn; want, ‘onmogelijk kan hij uitlegger der Evangelische geschiedenis zijn, wiens ziel niet geopend is voor, en vervuld met den heiligen, Christelijken en godsdienstigen geest, die ons hier overal tegenademt.’ - ‘De hoofdinhoud der Christelijke openbaring is één en onveranderlijk, en elk der Evangeliën moet dus alzoo worden opgevat, dat de zamenhang met het groot en goddelijk geheel niet worde geschonden.’ - De taak van overeenbrenging der verschillende verhalen is tweeledig. Zij omvatte het onderzoek naar de éénheid of verscheidenheid van die verhalen bij de verschillende Evangelisten, waaromtrent het betwistbaar is, of zij op dezelfde, dan wel op onderscheidene gebeurtenissen doelen: en, zoo het blijkt, dat zij dezelfde zaak op het oog hebben, hoe men met de schijnbare of wezentlijke tegenstrijdigheden te handelen hebbe. Wie weet niet, welk een hoogst moeijelijk punt dit is; wij kunnen aan de door van oosterzee gestelde regels, die wij hier niet zullen uitschrijven, onze volle goedkeuring hechten, en gelooven, dat hij, den afgebakenden weg volgende, voor vele dwalingen bewaard zal blijven, waartoe anderen vervallen zijn. Wij beamen
ook geheel, dat de oplossing van som-
{==355==} {>>pagina-aanduiding<<}
mige tegenstrijdigheden bij de verschillende Evangelisten alleen tot zekeren trap van waarschijnlijkheid, niet tot zekerheid te brengen is; en, zoo soms kleine verschilpunten niet bevredigend kunnen worden opgelost, dat daarbij het Christelijk geloof en Christelijk leven geene schade behoeven te lijden, dewijl wij in dat gemis van overeenstemming een bewijs voor der Evangelisten onafhankelijkheid van geest in het schrijven zien, die des te vaster waarborgen schenkt voor de geloofwaardigheid van datgene, wat zij gezamentlijk mededeelen.
Wat de chronologische rangschikking der verhalen betreft, van oosterzee verklaart zich tegen het gevoelen van hen, die aan éénen Evangelist, wien ook, in dit opzigt zich onbepaald willen toevertrouwen. Hij meent echter, dat onder de Synoptici bij lucas de meeste naauwkeurigheid heerscht; en geeft aan johannes in de rangschikking van het geheel de eerste stem. ‘Zwijgt johannes van de opvolging der gebeurtenissen, dan zien wij, of ook lucas daaromtrent eenigen wenk geeft. Waar deze beiden ons verlegen laten, nemen wij tot de twee eerste Synoptici onze toevlugt, om eindelijk, bij gemis van alle uitwendige waarschijnlijkheidsgronden, tot inwendige de toevlugt te nemen.’ Van oosterzee houdt eene volledig geordende bearbeiding van jezus' leven voor onmogelijk. - In § 22 eindelijk geeft hij rekenschap van het plan, waaronder hij begrijpt het oogpunt, de inrigting en het doel zijner levensbeschrijving van jezus. Het oogpunt is, zoo als wij reeds vroeger hebben aangestipt: het leven van jezus als het leven van den Stichter des Godsrijks. Wij achten dit goed gekozen: maar zoo als het hier nu voorkomt, afgescheiden van, althans niet in verband gebragt met des Schrijvers vroegere beschouwingen, schijnt het ons niet genoeg gemotiveerd te zijn. Wat de inrigting betreft: van oosterzee wil evenmin de chronologische als de synthetische orde uitsluitend kiezen; hij wenscht beiden in dier voege te vereenigen, dat hij de eerste ten grondslag legt, maar tevens, zoo dikwijls het noodig is, bij iedere soort van

{==356==} {>>pagina-aanduiding<<}
zaken, waar zij voor de eerste maal ter sprake komen, algemeene beschouwingen over dezelven voegt. Hij neemt drie perioden aan: jezus' afgezonderd, opentlijk en aanvankelijk verheerlijk leven op aarde. Eene slotverhandeling zal het groot en goddelijk geheel nog eenmaal uit eenige meer algemeene oogpunten overzien. De vraag, in wat verhouding het critisch tot het overig deel van zijnen arbeid zal staan? wordt door van oosterzee aldus beantwoord, dat de critiek alles moet aanwenden, wat slechts eenigzins dienen kan, om iedere bladzijde der geschiedenis, waarop zij wordt toegepast, in des te helderder daglicht te plaatsen, tot verhelderde kennis der heerlijkheid van christus in haar aanbiddelijk geheel. Zij moet billijke bedenkingen naar waarde schatten; ‘maar de doorgaande bestrijding der natuurlijke of mythische interpretatie ligt niet in het doel des Schrijvers. Het leven van jezus, wetenschappelijk en tevens geloovig opgevat, moet zich in hare innerlijke heerlijkheid van zelve aanprijzen.’ Minder aan de verdediging naar buiten, dan aan de innerlijke bevestiging en ontwikkeling der waarheid wil van oosterzee dienstbaar zijn. Reeds vroeger hebben wij doen blijken, hoe dit met onze inzigten strookt.
Daarna komt nog de vorm der voorstelling ter sprake. Wij gevoelen, hoe moeijelijk ook in dit opzigt de taak van den Schrijver is, doch koesteren, ook wat den vorm betreft, van zijnen arbeid hooge verwachting. Dit slechts bevreemdt ons, dat hij niet heeft kunnen goedvinden, om in den tekst alleen de resultaten zijner critische onderzoekingen op te nemen, en in afzonderlijke aanmerkingen te vereenigen, wat hij meenen mogt tot staving van zijn gevoelen te moeten zeggen; zoo als bijv. muntinghe in zijne geschiedenis der menschheid, en nog onlangs ter haar in zijne ook door den stijl zich aanbevelende geschiedenis der Kerkhervorming. Misschien had daardoor het werk van van oosterzee aantrekkelijker voor menig niet wetenschappelijk gevormden, maar toch naar eene meer ontwikkelde geloofskennis strevenden Christen kun-
{==357==} {>>pagina-aanduiding<<}
nen worden. En ook voor dezen wil hij immers door zijn leven van jezus nuttig zijn, schoon hij meer bepaaldelijk de behoefte van godgeleerden op het oog heeft gehad. Hij betuigt dit bij de nadere uiteenzetting van zijn doel, waaruit wij nog deze woorden overnemen: ‘Innig zou het ons smarten, zoo wij door onzen arbeid niets hadden opgewekt van den geest van eerbiedig, vrijzinnig en grondig onderzoek, van welken wij het heil voor de kerk en de wetenschap wachten. Maar nog meer zou het ons grieven, zoo het licht, dat wij trachten te verspreiden, niet bevorderlijk ware aan de bevordering van die liefde tot, gemeenschap met en gelijkvormigheid aan den Heer, waarin alleen, naar onze innigste overtuiging, ook voor den Christelijken godgeleerde, vrede en zaligheid te vinden is.’
En zoo zijn wij aan het einde onzer taak gekomen, die ons eenige genotvolle oogenblikken heeft verschaft. Hooge ingenomenheid met het werk na eene eerste oppervlakkige lezing deed ons de pen opnemen tot het schrijven van dit verslag; bij de meer naauwkeurige beschouwing, daartoe gevorderd, is onze ingenomenheid nog gedurig toegenomen. Onze aanmerkingen en bedenkingen, die wij hebben gemeend niet te moeten achterhouden, betreffen grootendeels slechts subjectieve opvattingen, waarin wij van den hooggeschatten Schrijver verschillen. Wij zullen ons verblijden, zoo ons overzigt iets moge bijdragen, om velen opmerkzaam te maken op den kostelijken schat van veelzijdige kennis, die hun in dit kleine boekdeel wordt aangeboden. Van oosterzee heeft in deze Inleiding tot zijn leven van jezus een werk geleverd, dat reeds op zich zelf hoogst belangrijk moet heeten, dat in de bibliotheek van geen' onzer vaderlandsche godgeleerden gemist mag worden, en dat wij ook wenschen in de handen van denkende gemeenteleden, die behoefte gevoelen om hun Christelijk geloof, dat in den strijd dezer dagen zoo ligtelijk geschokt kan worden, op een' vasten grondslag te vestigen. Wij zien met groot verlangen het werk zelf te gemoet, waarvan dit boekdeel slechts de inleiding is. Maar

{==358==} {>>pagina-aanduiding<<}
toch rigten wij tot den Schrijver ons dringend verzoek, dat hij zich met de uitgave niet overhaaste. 't Is de eerste wetenschappelijke levensbeschrijving van jezus in ons vaderland; zij zal waarschijnlijk gedurende een' geruimen tijd de laatste blijven. Het zij het bestendige streven van van oosterzee, om zulk eene volkomenheid aan zijnen heiligen arbeid te geven, als hem, die zoo rijk is aan heerlijke gaven des geestes en met zoo vele uitnemende vermogens is begiftigd, in den tegenwoordigen staat der wetenschap mogelijk zal zijn. En het moge hem door den bijstand des H. Geestes gelukken, zijn leven van jezus zoo te voleindigen, dat het hem ook dan nog stof van blijdschap zij, als hij christus zal aanschouwen in den dag Zijner toekomst!
Wij hadden bijna vergeten op te merken, dat op de lijst der verbeteringen nog ontbreken:
Bl. 71,	regel 24 v.b. uit des Apostels,	lees: marcus.
Bl. 80,	regel 11 v.b. Romeinsche gebruiken,	lees:


Joodsche.

Bl. 82,	regel 32 v.b. verried,	lees: verloochende.
Bl. 107,	regel 25 v.b. de tweede,	lees: het tweede.
Bl. 161,	regel 4 v.b. dat - johannes,	lees: dat


van johannes.

Bl. 197,	regel 5, 3),	lees: 1).
Bl. 197,	regel 9, 1),	lees: 2).
Bl. 244,	regel 30, dan één,	lees: dat één.

A.

W.v.O.




Alamontade, de Galeislaaf. Een boek voor onbedorven harten, die aan Godsdiensttwijfel lijden. Naar het Hoogduitsch van Heinrich Zschokke, Schrijver van de Uren aan de Godsdienst gewijd, door Dr. Jos. Oliv. Josset. Te Amsterdam, bij J.C. van Kesteren. 1845. In gr. 8vo. 270 bl. f 2-75.

In het jaar 1807 bezorgde wijlen de Amsterdamsche boekverkooper gerbrand roos, die mede zijne hand leende

{==359==} {>>pagina-aanduiding<<}
tot het uitgeven van den Rinaldo Rinaldini en van dergelijk slag van boeken, aan ons Nederlandsch publiek eene redelijke vertaling van het bovenstaande boek. De Vertaler kwam, bij de toenmalige onbekendheid van den Schrijver, hetzij uit gebrek aan oordeel, hetzij uit speculatie-zucht, op de wonderlijke gissing, dat het een voortbrengsel was van den destijds zoo gevierden romandichter august lafontaine, en deed het als zoodanig het licht zien. De boekverkooper van kesteren, door aankoop eigenaar geworden zijnde van het kopijregt op die vertaling, heeft begrepen, in den tegenwoordigen tijd, waarin de naam van den waren Schrijver des boeks algemeen bekend is, en zekerlijk bij velen tot aanprijzing verstrekt, eene nieuwe overzetting daarvan in het licht te geven, en heeft de zorg voor dezelve aan den Heer josset toevertrouwd. Deze nu geeft in eene korte voorrede rekenschap van de wijze, waarop hij zich van die taak heeft gekweten, en hij doet dit, gelijk het betaamt, met alle eerlijkheid en opregtheid. Hij erkent, dat hij het oorspronkelijke geschrift niet onveranderd heeft gelaten, maar het ‘zoo heeft zoeken te wijzigen, als hij het voor zijn vaderland het doelmatigst oordeelde, zelfs wanneer het daardoor aan letterkundige waarde mogt verloren hebben.’ Hij verklaart voorts, den Schrijver van de verantwoordelijkheid voor de gebreken des werks te ontheffen, terwijl hij hem gaarne al het goede toekent, wat daarin vervat is. Het bijvoegsel op den titel: ‘Naar het Hoogduitsch,’ geeft dit dan ook te kennen en zegt den lezer reeds dadelijk, dat hij hier niet de letterlijk getrouwe overbrenging, maar slechts de navolging van een boek van zschokke ontvangt.
Een ieder, die met den genoemden Schrijver bekend is, zal terstond begrijpen, wat den Vertaler bewogen heeft, aldus te werk te gaan. Het wordt toch door geen' deskundige in twijfel getrokken, dat zschokke, geboren en gevormd bij het opkomen en bloeijen van het Rationalismus in Duitschland (1771-1791), zijn godsdienstig geloof op den grond van hetzelve gebouwd heeft. Al de gods-
{==360==} {>>pagina-aanduiding<<}
dienstige schriften, die hij vroeger of later voor de zijne erkend heeft, dragen daarvan de onmiskenbare blijken, hetgene, naar 's mans overtuiging zoowel, als in de oogen van het publiek, waarvoor hij die schriften in de eerste plaats bestemde, tot eene wezenlijke aanbeveling verstrekt. Dit nu is ook het geval met den Alamontade, die in de jaren 1801-1802, en dus in eenen tijd geschreven werd, toen de wijsbegeerte van kant in geheel Duitschland eenen overwegenden invloed op het geloof der Christenen verkregen had. De Schrijver stelt zich met dit boek ten doel ‘het heilig geloof aan de deugd en den godsdienstigen moed tot dezelve bij ongelukkige twijfelaars weder op te rigten,’ maar hij houdt zich daarbij alleen binnen den kring, dien de menschelijke rede hem aanwijst. De Heer josset nu, gedachtig aan de spreuk van Mad. de stael: qu'il faut juger les écrits d'après leur date, heeft gemeend, dat eene letterlijk getrouwe overbrenging van zulk een boek weinig aangenaam en nuttig voor het thans levende Nederlandsche publiek wezen zou, 't welk over 't geheel niet op het rationalistische standpunt van zschokke staat, maar in de H. Schrift, als Gods Woord en Goddelijke Openbaring, den grond voor zijn geloove vindt. Wilde hij dus het boek vertalen en alzoo het voortreffelijke van hetzelve voor zijne landgenooten toegankelijk maken, zoo voelde hij zich gedrongen, om weg te nemen wat naar zijne
overtuiging onhoudbaar en voor het publiek, waarop hij het oog had, ongepast, ja nadeelig was, en meende hij verpligt te zijn, er iets beters voor in de plaats te stellen. Wat hem deze verpligting oplegde, bestond inzonderheid in drie grove gebreken, die het nut van het geschrift in zijn oog niet slechts grootelijks verminderen, maar het zelfs voor sommige lezers gevaarlijk maken. Het eerste is, dat zschokke het geloof aan God, zedelijkheid en onsterfelijkheid der ziel op de speculatieve rede grondt, die deze geloofswaarheden niet kan dragen en die tegen de aanvallen des ongeloofs niet bestand is. Daarom heeft josset bij zijne omwerking het onvermogende der rede aangetoond, en de eenige onverwerpelijke gronden in het

{==361==} {>>pagina-aanduiding<<}
behoorlijk licht geplaatst. Het tweede hoofdgebrek, misschien nog gevaarlijker dan het eerste, is, dat de slaaf, nadat hij de openbaring der H. Schrift heeft leeren kennen, dezelve als zoodanig verwerpt, met alle openbaring, die niet door de rede komt. Dit scheen josset toe, het ongeloof in de hand te werken, weshalve hij den slaaf tot den Bijbel heeft teruggebragt. Het derde gebrek is, dat Alamontade zonder Bijbel, zonder onderrigt van buiten, of bijzonderen bijstand van boven, een held, een heilige, een halve God van deugd en wijsheid is, welke hij aan niets te danken heeft, dan aan zichzelven. Josset heeft daarom de deugd van den slaaf ook voor verleiding toegankelijk, en zijnen omgang, zelfs zijne roeibanken, tot eene leerschool gemaakt.
Het bovenstaande bevat eene beknopte aanwijzing der veranderingen van den Vertaler, door hem later, ter verdediging van zijne handelwijze, bekend gemaakt. Wij hebben ze hier gedeeltelijk overgenomen, om onze lezers des te beter in staat te stellen over het boek te oordeelen, dat hun hier wordt aangeboden. Hoewel wij met het omwerken van oorspronkelijke geschriften over 't algemeen weinig ingenomen zijn, en het als eene doorgaans moeijelijke, en veelal ondankbare, taak beschouwen, zoo voelen wij ons toch gedrongen te betuigen, dat de lezing van het geschrift, waarvan hier sprake is, ons heeft doen zien, dat josset zijn werk met bekwaamheid heeft verrigt. De Alamontade, zoo als hij voor ons ligt, heeft in ons oog, en voorzeker in het oog van ieder' Christen, die den Bijbel als Goddelijke Openbaring eerbiedigt, boven het oorspronkelijke niet alleen gewonnen, maar het boek is ook, door de aangebragte veranderingen, voor ons Nederlandsch godsdienstig publiek veelmeer, ja alleen, geschikt geworden. Wel verre van het dus te wraken, dat josset, nu hij zich eens had voorgesteld het geschrift van zschokke te vertalen, zich zoo veel vrijheid heeft veroorloofd, zouden wij voor ons gaarne gezien hebben, dat hij deze vrijheid nog verder had uitgestrekt, zoodat het Christelijk element nog meer uitgekomen, en het geloof in jezus christus,

{==362==} {>>pagina-aanduiding<<}
als de eenige weg tot waarachtige vastheid op het gebied van de Godsdienst, in al zijne kracht verschenen ware.
Ziet daar, lezers! de geschiedenis van het ontstaan des boeks, zoo als het nu is, en tevens ons oordeel over hetzelve. Wij voor ons gelooven, dat Vertaler en Uitgever ons godsdienstig publiek, voor zoo veel het behoefte heeft aan en prijs stelt op degelijke en tevens aangename lectuur, er door aan zich hebben verpligt.
Hier zouden wij de pen kunnen nederleggen, ware het niet, dat de vraag zich opdeed, of een Vertaler wel het regt heeft, het werk van een' buitenlandschen schrijver bij de overbrenging derwijze te veranderen, als de Heer josset zich ten aanzien van den Alamontade heeft veroorloofd? Deze vraag is door een' Recensent van dit boek in de Godgeleerde Bijdragen dezes jaars (bl. 137-147, Eerste Stuk) niet alleen geopperd, maar ook ontkennend beantwoord, zelfs met sterke afkeuring der handelwijze van josset. ‘In hoe verre,’ zegt die Recensent, ‘het geweten van den omwerker toestaat, dit te noemen naar het Hoogduitsch, zullen wij niet beslissen, maar (wij) beklagen het boek, dat dus ten deele mishandeld is, en den schrijver, op wiens naam men geheel iets anders als het zijne uitgeeft;’ ja hij gaat nog verder, wanneer hij er bijvoegt: ‘Wij vinden het onverantwoordelijk, dat men op soortgelijke wijze durft vertalen, en zich niet ontziet, den goeden naam van den autheur te benadeelen.’ Het is onze gewoonte niet, in ons Maandwerk op de beoordeelingen van uitgekomene boeken, in andere Tijdschriften voorkomende, te hechten, en wij rekenen ons dus ook niet geroepen, over de gegrondheid van de bedoelde recensie ons gevoelen te zeggen, maar wij meenen het regt te hebben, met bescheidenheid een woord meê te spreken over de bovenstaande vraag, welke daarin met zoo veel verzekerdheid en zonder eenig voorbehoud, ontkennend wordt beantwoord. Die vraag toch raakt een beginsel, en staat dus met de Letterkunde in 't algemeen in verband. Het is daarom inderdaad jammer, dat de genoemde Recensent zijne sterke en onbepaalde veroordeeling van alle

{==363==} {>>pagina-aanduiding<<}
omwerking of navolging niet met eenige redenen heeft bekleed, waardoor men de waarheid van zijn gevoelen zou hebben kunnen toetsen. Daar dit echter niet is geschied, en zijne meening door de stoutheid van toon, waarmede zij is uitgesproken, welligt ingang zou kunnen vinden, zoo zullen wij de vrijheid nemen hier eenige aanmerkingen te laten volgen, die welligt tot eene juister beoordeeling van dit punt kunnen dienen.
Eene onvoorwaardelijke afkeuring van al wat men onder omwerking of navolging op het gebied der letteren gewoon is te verstaan, schijnt ons toe, niet wel bestaanbaar te zijn met de onderlinge gemeenschap in de letterkundige wereld, die toch zoo noodig en heilzaam is. Wetenschap, kunst en letteren zijn niet de uitsluitende eigendom van één volk, maar van de gansche menschheid. Iedere natie moge zich van dezen algemeenen schat zekere eigenaardige bezittingen verworven hebben: allen hebben het regt, deze op zulk eene wijze te gebruiken en te veranderen, waardoor zij ze voor hare bepaalde behoeften geschikt en nuttig maken. Maar wat is nu de omwerking van een geschrift anders, dan het gebruiken van dit onbetwistbaar regt? Men laat onaangeroerd wat alleen elders voegt; men ontleent wat men voor zich gepast en nuttig rekent; men voegt er bij wat de waarde er van verhoogt; men verandert en wijzigt wat tijd en plaats en menschen vorderen. Zoo reikt men elkander de hand, om een verbond te sluiten, heilzaam voor de ontwikkeling van onzen geest en de verhooging van ons geluk. De geschiedenis der Letterkunde, natuurlijk inzonderheid der nieuwere, bewijst ook, dat men de zaak altoos van deze zijde heeft beschouwd, Zelfs mannen van naam hebben er nooit bezwaar in gevonden, allerlei geschriften uit vreemde talen op zulk eene wijze en met zulke verkortingen, vermeerderingen en bijvoegselen in de hunne over te brengen, als zij met de hun bekende behoeften van hun land, hun volk en hunnen leeftijd meest overeenkomstig achtten. Wij willen niet vragen, of het niet te wenschen ware, dat de vruchtbaarheid van inlandsche Geleerden zulk eene overbrenging

{==364==} {>>pagina-aanduiding<<}
van buitenlandsche lettervruchten onnoodig en overtollig gemaakt had: laat ons liever met dankbaarheid erkennen, dat de arbeid, aan zulke overbrenging besteed, eene menigte geschriften heeft voortgebragt, waardoor de beoefening van wetenschap, kunst en letteren in onderscheidene landen grootelijks is bevorderd. Doch wij geven toe, voorbeelden doen weinig of niets af, waar het op een beginsel aankomt, en er zijn andere gronden noodig, die ons het regt geven, de onvoorwaardelijke afkeuring van de bedoelde vrijheid tegen te spreken, en veeleer te beweren, dat niet elke omwerking van een letterkundig voortbrengsel ‘eene mishandeling van het geschrift zoowel als van den schrijver, en eene onverantwoordelijke benadeeling van diens goeden naam’ verdient genoemd te worden, waarvan een ieder reeds door zijn geweten (!) zou moeten worden afgeschrikt.
Wij zeggen met nadruk, niet elke omwerking, want wij zijn ver van te ontkennen, dat er omwerkingen van geschriften bestaan, die eene onvoorwaardelijke afkeuring verdienen en waarop de pas genoemde taal niet te hard is, omdat zij, met een' misdadigen toeleg ondernomen, op misleiding en bedrog uitloopen. Zulk bedrog wordt gepleegd, wanneer een vertaler het doel, dat de auteur met het schrijven van een boek zich voorstelt, niet alleen ganschelijk verkeert, maar aan diens arbeid eene tegenovergestelde rigting geeft, zoodat deze in het omgewerkte boek als de verdediger optreedt van hetgeen hij in het oorspronkelijk werk heeft bestreden. Voorbeelden van zulk eene misdadige handelwijze vinden wij onder andere bij de Jezuïten of Ultramontanen van onze dagen. Een enkel staaltje ter proeve. De geheele geletterde wereld waardeert de Geschiedenis der Pausen van den Protestantschen Berlijnschen Hoogleeraar ranke als een meesterstuk van grondig, onpartijdig en kalm historisch onderzoek, waarvan de omkleeding, door deftigheid en sierlijkheid, aan de degelijkheid van den inhoud beantwoordt. Aan deze hooge voortreffelijkheid is het werk ook de eer verschuldigd, dat het door het pauselijke Censuur-collegie op de

{==365==} {>>pagina-aanduiding<<}
lijst der verboden boeken is geplaatst. Maar ziet, het Ultramontanismus wil de kracht der waarheid, door de nasporingen van ranke opgedolven, weder begraven, en de wapenen, door hem tegen de kerk der Pausen gerigt, tot haar voordeel keeren, en welk middel neemt het te baat? De vertaling, of omwerking. Het boek, tot dat einde verwerkt, verschijnt onder den bedriegelijken titel: Histoire de la papauté - par Mr. l. ranke - traduite de l'Allemand par Mr. j.b. haiber, publiée et précédée d'une introduction par Mr. a. de st. chéron, maar wordt ook dadelijk, bij eene openbare verklaring in de Pruisische Staatscourant, door den Schrijver zelv' als zijn werk afgekeurd.
Er bestaat echter nog eene andere omwerking van geschriften, die ons voorkomt even min met den eerbied bestaanbaar te zijn, waarop de vruchten van 's menschen geest regt hebben; wij hebben het oog op geschriften, die in waarheid werken van genie verdienen te heeten. Draagt een boek, naar vorm zoowel als naar inhoud, het onmiskenbaar merk van des Schrijvers geheel eigenaardige denkwijze, rigting en gemoedsgesteldheid, zoodat het hem vertoont gelijk hij is; zijn stof en vorm zoo naauw verbonden en zaamgesmolten, dat zij met elkander slechts één geheel uitmaken, en hebben de zaken alleen in dien zamenhang, en bij en door dien vorm, de regte beteekenis, waarheid en kracht, zoo mag het inderdaad vermetelheid genoemd worden, vorm en stof te scheiden, en dezelfde zaken in een' anderen vorm te gieten. Bilderdijk moge van zijnen Mensch zeggen: ‘Hier is pope's Man. Niet zoo als hij hem geschreven heeft, maar zoo als hij hem had moeten schrijven;’ wij aarzelen niet, zijne handelwijze een vergrijp te noemen tegen het zieleleven van den Engelschen dichter, die in dat leerdicht zich ten doel stelde, naar zijne heiligste overtuiging ‘to vindicate the ways of God to man.’ Zoo voelen wij ons ook meer aangetrokken en geboeid door het Génie du Christianisme, zoo als het in het hoofd en hart van den geloovigen Roomsch-Katholiek chateaubriand is ontstaan en

{==366==} {>>pagina-aanduiding<<}
als één wèl sluitend geheel uit zijne pen is gevloeid, dan zoo als de Protestant van kampen het voor zijne geloofs- en landgenooten heeft omgewerkt, onder den titel van Schoonheden des Christendoms. Zulke geschriften zijn getrouwe afdruksels van het inwendig wezen en leven des auteurs, die men niet anders kan begrijpen, dan door ze in handen te nemen en te lezen gelijk ze zijn; het zijn kunstwerken, waaraan niets toevallig is, maar ook de kleinste en schijnbaar onbeduidende gedeelten door eene teedere hand met studie en zorgvuldigheid zijn geplaatst en ingezet; het zijn bloemen, waarover het waas van het genie ligt, maar die ook bij de geringste onzachte aanraking hare natuurlijke frischheid en eigenaardige schoonheid verliezen. Dienzelfden eerbied vordert elk geschrift, dat door oorspronkelijkheid van denkbeelden, grondigheid van onderzoek en bevalligheid van inkleeding gekenmerkt staat. Het zal even min bij iemand opkomen, eene enkele zinsnede in den stijl van robertson, gibbon, rousseau of von müller te veranderen, als iemand zijne hand zal durven slaan aan het omwerken van een opstel van sterne, claudius of jean paul.
Doch hierbij meenen wij dan ook het bedenkelijke, ja ongeoorloofde van hetgeen wij omwerken of navolgen gewoon zijn te noemen, te moeten bepalen. Het gebied van eigenlijke geleerdheid is hier, gelijk van zelf spreekt, uitgesloten. De vertaler van een boek van studie zou toch aan zijne roeping kwalijk voldoen, als hij den voortgang der wetenschap, nieuwe ontdekkingen, nieuw gevondene oplossingen van vraagstukken, nieuw verkregene resultaten van wijsgeerig onderzoek, nieuw geopende bronnen van kennis, niet in aanmerking nam, en niet overeenkomstig daarmede zijne stof anders rangschikte of de behandeling derzelve verkortte, uitbreidde, veranderde of wijzigde. De vraag, waarop wij een antwoord trachten te geven, raakt eigenlijk de verschijnselen op een lager gebied der Letterkunde; zij betreft bijna alleen geschriften van zedekundigen en godsdienstigen aard, waarbij de auteur op een bepaald publiek het oog gehad heeft en aan bepaalde behoef-
{==367==} {>>pagina-aanduiding<<}
ten heeft willen voldoen. Welnu, deze behoeften verschillen naar de landen en natiën, waarvoor die geschriften oorspronkelijk en in de vertaling bestemd zijn; zelfs de tijd, waarin zij ontstaan, is hier eene zaak van gewigt. Een zedekundig of godsdienstig boek, dat naar inhoud en vorm met de rigting der wijsbegeerte van een vorig reeds gesloten tijdperk zamenhangt, is in de eeuw, waarin wij leven, eene halve antiquiteit geworden, en kan in eene letterlijk getrouwe overbrenging het oogmerk niet wel bereiken, waartoe de Schrijver het oorspronkelijk bestemde. Men vreeze niet, dat de goede naam van den auteur daardoor aangetast en benadeeld zal worden. Het heeft met den goeden naam niets te doen. Want het oogmerk, dat de Auteur met zijn boek zich voorstelde, wordt door den vertaler evenzeer in 't oog gehouden, ja het wordt, door de meerdere of mindere verandering of wijziging van inhoud en vorm, te zekerder bereikt. Geeft de vertaler slechts eerlijk en opregt te kennen, dat, en hoe, en waarom hij veranderingen
gemaakt heeft, zoo kunnen wij niet zien hoe er een redelijke grond van afkeuring overblijft. Voelt iemand b.v. zich opgewekt, om een werk over de Algemeene Geschiedenis te vertalen, dat om de grondigheid der opgenomene resultaten, het pragmatismus der behandeling, de waarheid en levendigheid der voorstelling gunstig bekend is, maar dat tevens gekenmerkt staat door eenen geest, die het beloop der wereldgebeurtenissen van het Godsbestuur afscheidt, en dus ook aan het Mozaïsmus en het Christendom geene plaats inruimt als goddelijke Openbaring, zoo heeft hij vrijheid, om met zijne eigene overtuiging en de behoeften van hen, voor wie hij zijnen arbeid bestemt, te rade gaande de noodige veranderingen te maken. Wil iemand een boek van een' Roomsch-Katholieken Schrijver over de Bijbelsche Geschiedenis, dat zijnen oorsprong te kennen geeft door het gelijkstellen van den inhoud der Apokryfe Schriften met dien der Kanonieke, ter dienst van zijne Protestantsche landgenooten, overbrengen, zal hij dan niet van zelf zich verpligt gevoelen, in deze antiprotestantsche behandeling der gewijde bladen verande-
{==368==} {>>pagina-aanduiding<<}
ring te maken, opdat de lezers van zijne vertaling niet met wantrouwen jegens hunnen Bijbel vervuld worden, als die van al deze apokryfe geschiedverhalen geene letter bevat? Acht iemand voor den kring van menschen, in wier midden hij leeft en werkt, het gepast en heilzaam, dat zij met godsdienstig stichtelijke werken van vreemden bekend worden, maar die oorspronkelijk geschreven zijn voor eene natie, waaronder het Christendom, vooral in de praktijk, zeer eigenaardige en harde vormen aangenomen heeft, die elders overal vreemd zijn, wat zou hem dan in den weg staan, de hardheid van die vormen in de vertaling te verzachten, en alzoo de gemoederen voor het goede te ontsluiten, dat hij door zijnen arbeid wenscht te bevorderen? Doch wij meenen genoeg gezegd te hebben over het punt, dat wij wilden toelichten. Wij hopen althans onze lezers er door te hebben in staat
gesteld, om zelven te oordeelen over het geoorloofde, het gepaste en zelfs nuttige der omwerkingen van geschriften in 't algemeen, en ook meer bepaald over den arbeid, door den Heer josset aan den Alamontade van zschokke te koste gelegd.




Mirakel-geloof en Mirakelen in de Nederlanden; door D. Buddingh, Lid van onderscheidene letter- en oudheidkundige Genootschappen. Te 's Gravenhage, bij H.C. Susan, CHz. 1845. In kl. 8vo. 128 bl. f 1-: (*)

Deze historisch-letterkundige proeve bevat veel en velerlei, zoodat het een weinig moeijelijk valt den inhoud naauwkeurig op te geven. Vooraf gaat eene voorrede, die

{==369==} {>>pagina-aanduiding<<}
de aanleiding tot de vervaardiging en uitgave vermeldt, en het doel, dat de Heer buddingh zich daarbij voorstelde. In de oordeelkundige inleiding wordt de heidensche oorsprong van het mirakel-geloof onder de Germanen en Scandinaviërs afgeschetst, en iets in het algemeen gezegd over die ontelbare verhalen en verscheidene groeperingen van legenden en levens van Heiligen, die daardoor onder het volk in omloop gebragt en thans nog in handschrift of ook in druk aanwezig zijn. Daarna worden eenige der voornaamste groeperingen van naderbij beschouwd: Maria en hare mirakelen, het kindeken Jezus, St. Petrus, en mirakelen der Heiligen, mirakelen van het kruis, het H. Sacrament, den Rozenkrans en Reliquiën. Zoo wordt het ons duidelijk, hoe het mirakelgeloof, uit het vroeger wonder- en toovergeloof ontsproten, zich in al zijne vertakkingen over ons gezegend vaderland heeft uitgebreid. En wij zegenen het licht der Hervorming, dat, ook in deze gewesten doorgedrongen, de nevelen en schaduwbeelden der middeleeuwsche duisternis verdreven heeft en de poëzy der mirakelen heeft doen verstommen. Eene lange reeks van aanteekeningen bevat in kwistigen overvloed de literatuur der medegedeelde mirakelen, waaruit op elke bladzijde de letterkundige bekwaamheid van den Heer buddingh zigtbaar is; terwijl onder de rubriek: bijlagen en toevoegsels, nog ten slotte eenige Nederlandsche mirakelen als toegift geschonken worden.
Wij verblijden ons over de uitgave van dit geschrift, al had ook de vorm behagelijker kunnen zijn, en wenschen het in veler handen. Uitgegeven naar aanleiding van het vijfde eeuwfeest van het H. Sacrament van Mirakel, den 5den Maart 1845 te Amsterdam gevierd, heeft het boven de vlugschriften, te dier gelegenheid in het licht verschenen, eene duurzame waarde. Den rijkdom van mirakelliteratuur, hier ten toon gespreid, hebben wij in de daad bewonderd. En bij de voorstelling van hetgeen het mirakel-geloof eenmaal geweest is, kunnen wij de pogingen der Geestelijkheid, om het in onze dagen te herstellen en

{==370==} {>>pagina-aanduiding<<}
te bevorderen, niet dan met droefenis en bekommering gadeslaan.




Drie Redevoeringen van Hendrik Albert Schultens. Te Leeuwarden, bij G.T.N. Suringar. 1845. In gr. 8vo. 112 bl. f 1-10.

Wie heeft ooit een' tijdgenoot, vooral een' leerling van h.a. schultens ontmoet, zonder hem dien eerbiedwaardigen naam, dien de menschelijkheid in haren hoogsten adel, als den haren, zich toeëigent, (zoo als van der palm zich ergens heeft uitgedrukt) in verrukking te hooren noemen? Maar reeds is het geslacht van die hem gekend en gewaardeerd hebben, op weinigen na, geheel uitgestorven. Verrassend was ons daarom zoowel het geschenk, ons hier aangeboden, als het voorberigt, waarmede de Heer c.j. wenckebach het ons aanbiedt. Hij wil de uitgave van dit drietal redevoeringen beschouwd hebben als een offer van dankbaarheid, gebragt aan den man, ‘tot wien ik’ - het zijn zijne eigene woorden - ‘het voorregt genoot in de laatste vijf jaren van zijn leven in eene zeer naauwe dagelijksche betrekking te staan, en alzoo die hooge menschelijke waarde van nabij te leeren kennen, waardoor hij in mijne schatting de edelste sterveling geworden is, wien mijne oogen ooit aanschouwden.’ Waar het hart van den Uitgever zóó luide spreekt, ware het misschien onbescheiden, naar de oorzaken te gissen van de vertraging der uitgave, die vroeger tijdiger en doelmatiger zou geweest zijn. Genoeg, dat deze drie redevoeringen ook thans nog ons welkom zijn. De twee eerste, nooit te voren uitgegeven, zijn uitgesproken in het voormalig Amsterdamsch Genootschap Concordia et Libertate. Zij handelen, de eerste over de dichtkunst der Oosterlingen, de andere over de bloedwraak en de zedeleer der Arabieren. Deze laatste is in den vorm van een onderhoudend Arabisch verhaal ingekleed. Aan deze beide redevoeringen is, als derde, eene vertaling toegevoegd

{==371==} {>>pagina-aanduiding<<}
van de Latijnsche Oratie van schultens, in 1788 gehouden, over de natuurlijke geaardheid der Arabieren (de ingenio Arabum).
Wij wenschen deze drie belangrijke stukken uit de vorige eeuw in veler handen, en danken den Heer wenckebach voor de zorg, aan de uitgave besteed. Door een ruim debiet moge het blijken, dat Nederland den naam van schultens, die eenmaal deszelfs roem en wellust was, nog niet vergeten heeft.




Schets der algemeene Therapie, als leidraad bij het onderwijs, ontworpen door G.Ph.F. Groshans, M.D., Lector in de Geneeskunde aan de Clinische School te Rotterdam. Te Amsterdam, bij C.G. Sulpke. 1846. In gr. 8vo. VIII en 264 bl. f 2-40.

Dr. groshans ondervond, in zijne betrekking als Lector aan de Klinische school te Rotterdam, het belemmerende van het gemis aan eene geschikte, in onze moedertaal geschrevene handleiding voor het onderwijs in de algemeene therapie. De zoodanigen, aan welken eene akademische opleiding mogt te beurt vallen, hadden reeds vóór verscheidene jaren in het Epitome therapiae generalis van Prof. c.g.b. suringar, waarvan eene tweede, vermeerderde en veranderde uitgave in 1843 in het licht is verschenen, eene geschikte rigtsnoer voor hunne studiën ontvangen, terwijl daarenboven ook vele andere, vooral Duitsche werken over dit onderwerp door hen konden geraadpleegd worden. Maar voor den gewonen klinist, aan wiens vroegere opleiding dikwijls zoo weinig is te koste gelegd, die zich vaak met eene zeer beperkte taalkennis moet vergenoegen en zich in een in de Latijnsche taal of zelfs in het Hoogduitsch geschreven boek niet regt te huis gevoelt, bestond er wezentlijke behoefte aan eene goede, op de tegenwoordige hoogte der wetenschap staande handleiding in onze moedertaal. In deze behoefte heeft Dr. groshans door de uitgave van het aan het hoofd dezer aankondiging genoemde werk trachten te voorzien, waartoe hij zich nog des te meer vond aangespoord, omdat hij hierdoor het lastige en tijdroovende dietecren zoude kunnen vermijden. Terwijl deze omstandig-
{==372==} {>>pagina-aanduiding<<}
heden op zich zelve de uitgave van het werkje regtvaardigen, is ook de bewerking van dien aard, dat zij alle aanprijzing verdient, zoodat wij ons, - al letten wij niet op het bijzondere doel, - allezins in de verschijning van dit geschrift mogen verheugen. Al worden hier geene regtstreeks nieuwe beschouwingen gegeven, het goede en proefondervindelijk bewezene van vroegeren en lateren tijd wordt hier in een goed zamenhangend geheel vereenigd en op eene bevattelijke wijze voorgesteld. Terwijl men overal in dit
werkje den man van klassische vorming erkent, die meer, dan tegenwoordig gebruikelijk is, met de oude geneeskundige literatuur vertrouwd is en deze op prijs stelt, mist men toch niet de belangrijke resultaten, welke onze wetenschap in de laatste jaren getrokken heeft uit hare naauwere vereeniging met de natuurkundige wetenschappen en uit de verbazende vorderingen van deze laatste. Er heerscht dan ook in dit werkje een conservatieve geest, in den goeden zin van dit woord; wat van het oude goed en bruikbaar is, wordt behouden en met het nieuwe tot een geheel vereenigd. In de inleiding geeft de Schrijver eene bepaling van zijn onderwerp, en wijst als de bronnen eener rationele therapie ondervinding en redenering aan. De ondervinding verkrijgt men door waarnemingen en proeven; hoeveel er echter ook door de beoefenaars van de geneeskunde voor hare volmaking gedaan is en nog gedaan kan worden, zij kan zich onmogelijk tot den rang eener exacte wetenschap verheffen (§ 15). Vervolgens wordt het gebied der algemeene en der bijzondere therapie aangewezen en over de afscheiding tusschen eene in- en uitwendige geneeskunde gesproken, bij welke gelegenheid de Schrijver de woorden van Prof. tilanus tot de zijne maakt: ‘Deze afscheiding is later verschillend beoordeeld en dikwijls afgekeurd, maar blijft gewettigd door den grooten omvang der praktische geneeskunde en door den aard en de wijze van aanwending der meeste middelen, waarmede de bedoelde gebreken bestreden worden.’ Hij laat er evenwel deze woorden op volgen: ‘Beide takken, genees- en heelkunde, moeten echter door ieder, ofschoon hij zich in de praktijk tot een van beide moge bepalen, gezamenlijk worden beoefend, daar zij op dezelfde beginselen berusten en elkander wederkeerig behoeven.’ In het Iste Hoofdstuk wordt over het onderzoek van den lijder gehandeld; in hetzelve wordt achtereenvolgens gesproken over datgene, wat

{==373==} {>>pagina-aanduiding<<}
het onderzoek van het verledene (anamnesis) en van den tegenwoordigen toestand betreft; over het ziekenexamen zoowel door ondervraging, als door exploratie; over het gebruik van percussie en auscultatie, meting, scheikundig en mikroskopisch onderzoek der secretiones en excretiones, het belang der epidemische constitutie enz. Aangaande percussie en auseultatie zegt Dr. groshans (§ 66): ‘Naar onze overtuiging, op langdurig onderzoek berustend en door eene uitgebreide ondervinding verkregen, zijn zij in sommige gevallen onmisbaar, in vele andere hoogst nuttig, en kunnen slechts zeldzaam zonder gevaar voor den lijder geheel veronachtzaamd worden,’ en § 67: ‘Zij moeten echter altijd in verband tot de verschijnselen beschouwd worden en kunnen, wanneer deze niet met het physisch onderzoek overeenkomen, slechts in zeer zeldzame gevallen de aanleiding tot therapeutische aanwijzingen worden.’ Het zij ons vergund, eene kleine aanmerking op deze beide § § in het midden te brengen. Zij zijn beide, als theses genomen, te algemeen en niet naauwkeurig genoeg gesteld; en hoezeer Ref. gelooft, de bedoeling van den Schrijver te kunnen raden en hij het, indien hij althans juist geraden heeft, in de hoofdzaak met Dr. groshans eens is, ligt er in de woorden van dezen, zoodanig als zij t.a.p. gesteld zijn, eene zekere tegenspraak. De beschuldiging van te groote algemeenheid is, onzes inziens, vooral op § 66, die van onnaauwkeurigheid op § 67 toepasselijk. Wanneer bijv. in typhus de auscultatorische teekenen op pneumonisch lijden duiden, dan moge het waar zijn, dat de algemeene verschijnselen der ziekte het gebruik der gewone middelen, waarmede men tegen pneumonie te velde trekt, verbieden, wij hebben toch in genoemde teekenen wel degelijk eene aanwijzing, om ons van zoodanige middelen, welke in andere vormen van typhus aangewezen zijn, te onthouden, en
in zooverre geven zij dus aanleiding tot, schoon dan ook negatieve, therapeutische aanwijzingen. In het IIde Hoofdstuk (Algemeene beschouwing over de genezing der ziekte) spreekt de Schrijver over de genezing door de natuur en door de kunst. Hij neemt eene geneeskracht der natuur aan, - en welk oplettend geneesheer zal niet met hem dezelve aannemen? - en spreekt omtrent de zoogenoemde levenskracht, welke hiermede zoo naauw zamenhangt, zijne overtuiging aldus uit: ‘Wij beschouwen de levenskracht dus als een pro-
{==374==} {>>pagina-aanduiding<<}
dukt (?), bestaande uit een zeker aantal factoren, wier juiste hoeveelheid onbekend is. Wij vinden het niet onwaarschijnlijk, dat men eenmaal sommige harer eigenschappen en verrigtingen op het gebied der natuurkundige wetenschappen zal kunnen terugbrengen, maar of de laatste oorzaak van het leven ons immer duidelijk zal worden, betwijfelen wij.’ Ref. zoude de levenskracht liever een beginsel, dan een produkt noemen; overigens zijn gelukkig de tijden voorbij, waarin men van de levenskracht eenen dekmantel voor onze onkunde aangaande de oorzaak van vele levensverschijnselen maakte. De Schrijver wijst vervolgens aan, welke wegen de natuur hoofdzakelijk inslaat ter genezing en hoe deze pogingen niet altoos heilzaam voor het individu, noch ook voldoende zijn ter genezing; waardoor hij van zelf aanleiding krijgt tot beantwoording der vraag, wanneer de geneesheer de genezing gerust aan de natuur mag overlaten en wanneer hij met zijne kunst moet te hulp komen. Het IIIde Hoofdstuk handelt over de aanwijzingen in de geneeskunde. Na over indicatie, contraïndicatie, indicatio prophylactica, specifica, conjecturalis enz. beknopt en duidelijk gesproken te hebben, waarschuwt de Schrijver (§ 164), om de woorden van celsus: ‘remedium anceps melius quam nullum,’ slechts met de grootste omzigtigheid op te volgen, daar
het veel meer behartiging verdient, ‘interdum nullum remedium esse optimum.’ Evenwel ook hierin moet de middenweg gehouden worden en de Schrijver eindigt dit Hoofdstuk met de woorden van huxham (§ 168): ‘De bevreesde, langzame en onbeteekenende geneeswijze van sommigen is misschien even gevaarlijk, als de vermetele proefnemingen van anderen, die volstrekt onverschoonlijk zijn.’ In het IVde Hoofdstuk (over de werkzaamheid der geneesmiddelen) wijst de Schrijver op de moeijelijkheid, om eene juiste bepaling tusschen diaetetische middelen, geneesmiddelen en vergiften te geven, daar ‘het begrip van deze dingen geheel betrekkelijk is.’ Vervolgens handelt hij over de verschillende wegen, langs welke men de kracht der geneesmiddelen heeft leeren kennen en komt zoo tot de zoogenoemde pharmacodynamica. Schoon bij sommige middelen de werking mechanisch, bij andere scheikundig is, is dezelve bij verreweg het grootste aantal dynamisch, hoezeer toch dikwijls met scheik undige veranderingen gepaard gaande (§ 182). Sommige werken direct op de

{==375==} {>>pagina-aanduiding<<}
zenuwen, zoo als bijv. de zoogenoemde imponderabilia en ook het dierlijk magnetismus; maar de eigenlijke pharmaceutische geneesmiddelen werken niet dan nadat zij in het bloed zijn opgenomen; het gebruik van specifieke geneesmiddelen, schoon veeltijds hunne werking niet verklaard kan worden, is volkomen door de ondervinding geregtvaardigd; de vatbaarheid voor de werking van geneesmiddelen wordt door het gestel en door verschillende ziektetoestanden gewijzigd; met een woord over sympathetische geneesmiddelen wordt dit hoofdstuk besloten. Het ligt in den aard der zaak, dat vele der in dit gedeelte behandelde onderwerpen voor eene verschillende wijze van beschouwing vatbaar zijn, en bij de meer chemische rigting, welke de geneeskunde in de laatste jaren genomen heeft, zal aan menigeen het aannemen van eene dynamische werking, zoo als Dr. groshans doet, maar half welgevallig zijn. Rec., schoon hij de vorderingen der wetenschap door middel van schei- en natuurkunde dankbaar op prijs stelt, vereenigt zich evenwel gaarne in de hoofdzaak met de hier voorgestelde wijze van beschouwing, voor zoo verre namelijk de Schrijver nog eene andere, dan eene chemische en mechanische werking der geneesmiddelen aanneemt. Intusschen komt het Rec. voor, dat hij de dynamische en chemische werking wat streng gescheiden heeft. Indien, zoo als hij (§ 179) aanneemt, de pharmaceutische middelen hunne werking alleen daardoor uitoefenen, dat zij in het bloed worden opgenomen, dan kan zulks niet plaats hebben, zonder dat deze vloeistof eenige wijziging heeft ondergaan, en reeds uit dit oogpunt beschouwd, is hunne werking eenigzins chemisch, schoon dan ook chemisch-vitaal. Het Vde Hoofdstuk (over het gebruik der geneesmiddelen in verband tot den lijder, tot de ziekte en tot de uitwendige omstandigheden) handelt over de verschillende wijzigingen, welke bij het gebruik der geneesmiddelen door leeftijd, geslacht, temperament,
constitutio stationaria en epidemiea, door luchtstreek, gesteldheid van den grond, jaargetijden, weêrsgesteldheid enz. moeten plaats hebben. De Schrijver vindt hier gelegenheid, om op de verschillende geologische gesteldheid der gewesten van ons vaderland opmerkzaam te maken en ontwerpt eene, wel is waar, vlugtige schets van dezelve, welke echter bij ons den wensch doet ontstaan, dat er ten onzent meer werk mogt gemaakt worden van de

{==376==} {>>pagina-aanduiding<<}
geneeskundige topographie van ons vaderland, eene studie, welke voor den praktischen geneesheer van meer belang is, dan men wel eens meent, en vooral daarom te meer behartiging verdient, omdat onze geneeskundigen veeltijds hunne praktische kennis uit werken putten, welke oorspronkelijk in het buitenland zijn geschreven.
Na deze hoofdstukken, welke men de prolegomena van het eigenlijke werk zoude kunnen noemen, zoude de Schrijver tot de beschouwing der algemeene geneeswijzen moeten overgaan; doch alvorens zulks te doen, wijdt hij eerst, uithoofde van de belangrijkheid der zaak, een hoofdstuk toe aan het afnemen van bloed door aderlating, doorsnijding der slagader, bloedzuigers en koppen, waardoor hij het onaangename vermijdt van later in herhalingen te moeten vervallen. De belangrijke resultaten der onderzoekingen van de nieuweren (simon, andral, gavarret, marshall hall) zijn hier kortelijk vermeld, zonder dat de verdiensten der ouderen (macbride, gregory enz.) worden voorbijgegaan. Hierop volgt de behandeling der verschillende algemeene geneeswijzen (communes medendi methodi). Wij zijn reeds te uitvoerig geweest in onze aankondiging van de prolegomena van het werk van Dr. groshans, dan dat wij hem hier voet voor voet kunnen volgen. Wij meenden echter bij dit eerste gedeelte eenigzins uitvoeriger te mogen zijn, omdat men hieruit het best den algemeenen geest kan leeren kennen, welke in het geheele werk doorstraalt. Wij vergenoegen ons dus, met alleen te vermelden, dat de Schrijver hoofdzakelijk de verdeeling gevolgd heeft van het Epitome therapiae generalis van Prof. c.g.b. suringar, schoon zijne volgorde eenigzins anders is. Dit gedeelte loopt van bl. 110-241. Een afzonderlijk hoofdstuk heeft de Schrijver teregt toegewijd aan datgene, wat tot de euthanasie behoort (bl. 242-256) en een ander aan de zorg voor de afgestorvenen, voor zooverre zij tot den werkkring van den geneesheer behoort (bl. 257-259). Hetgeen Dr. groshans in deze beide hoofdstukken zegt omtrent den geestelijken bijstand aan zieken en omtrent de voorzorgen, om
het gevaar van levend begraven te worden, te voorkomen, verdient allezins behartiging. Uit het eerste dezer beide punten schrijven wij deze regelen, als ook onze overtuiging behelzende, af: ‘In geen geval moesten geestelijken, zonder voorkennis van den geneesheer, bij den lijder toegelaten wor-
{==377==} {>>pagina-aanduiding<<}
den; aan zijne zorgen en zijne regeling moest alles, wat hiertoe betrekking heeft, overgelaten worden. Wanneer men, gelijk Rec., meermalen in de gelegenheid is geweest, van getuige te zijn, hoe ontijdig en ongepast dikwijls de bijstand van ziekentroosters, vooral in den burger- en geringen stand wordt ingeroepen en verleend, zal men de boven aangehaalde woorden voorzeker niet als te sterk uitgesproken beschouwen.
Bij de behandeling der verschillende onderwerpen, welke in het aangekondigde werk van Dr. groshans worden beschouwd, heeft de Schrijver een getrouw gebruik gemaakt van het licht van vroegeren en lateren tijd; meestal geeft hij zijne bronnen op, en niet zelden neemt hij de woorden der schrijvers in hun geheel over, met vermelding, aan wien zij zijn ontleend. Hij geeft overal de blijken van meer dan gewone bekendheid met de geneeskundige literatuur, in ruimen omvang van dit woord; vooral trok het gebruik maken van Engelsche auteurs onze aandacht, daar deze door onze geneeskundigen wel eens wat veel veronachtzaamd worden. Vooral uit het werk van henry holland, Medical notes and reflections, zijn vele en belangrijke gezigtspunten ontleend. Wij willen daarom niet zeggen, dat er in het werk niet een en ander voorkomt, waar wij in onze beschouwing van den geleerden Schrijver eenigzins verschillen, maar zij zijn van te weinig gewigt, dan dat wij ze hier willen mededeelen, te minder, daar wij onze aankondiging voor een Tijdschrift van gemengden inhoud hebben geschreven. Wij eindigen dezelve met den wensch, dat het werkje van Dr. groshans veel nut moge stichten, niet alleen bij het publiek, waarvoor het bepaaldelijk geschreven is, maar ook in het algemeen bij allen, die zich tot de uitoefening der geneeskunde voorbereiden.




Het Leven van Gustaaf Adolf, Koning van Zweden. Door And. Fryxell. Naar de Hoogduitsche uitgave vertaald door A. Radijs, Predikant te Doesborgh. Tweede of laatste Deel. Te Utrecht, bij J.G. van Terveen en Zoon. 1845. In gr. 8vo. 401 bl. f 3-30.

Bij onze aankondiging van het eerste Deel van dit werk gaven wij te kennen, dat wij met verlangen het tweede

{==378==} {>>pagina-aanduiding<<}
Deel te gemoet zagen, als meenende dat dit uit den aard der zake nog belangrijker voor het rijk van waarheid, der Hervorming en den grooten beschermvorst daarvan, zijn zoude.
Dit tweede Deel heeft volkomen aan onze verwachting beantwoord, en tevens vonden wij daarin die bedenkingen, welke wij op de houding van het eerste Deel gedeeltelijk hadden, opgeheven, dat namelijk meer gustaaf adolf in de Zweedsche Geschiedenis als ingeweven, dan wel die Geschiedenis, in betrekking bepaald tot en om gustaaf adolf, en dien op den voorgrond, geplaatst is. In dit Deel staat en blijft de groote held steeds het middenpunt der Geschiedenis, zoodat men niet merkt, dat het hier een afzonderlijk deel der Geschiedenis, maar wel degelijk ziet, dat het leven van gustaaf adolf de inhoud is.
Diep wordt men doordrongen van den waarlijk vromen en edelen held, en om eenige weinige blijken zijner grootmoedigheid en godsdienstige stemming uit onderscheidene deelen van dit boek aan te halen, ten einde tot de lezing, die het werk geheel allezins verdient, als uit te lokken, kunnen de volgende, onder veel andere, ten bewijze dienen.
In het eerste Hoofdstuk: gustaaf adolf's landing in Duitschland: lezen wij: ‘Gustaaf adolf was een der eersten, die het schip verlieten. Zoo spoedig zijn voet den Duitschen bodem had aangeroerd, viel hij op de knieën, en bad met luider stem: “Gij Heere God, die over winden en zee, even zoo wel als over aarde en hemel gebiedt! Hoe zal ik U naar waarde prijzen, U en Uwe genadig verleende bescherming bij deze gevaarvolle, maar thans gelukkig afgelegde vaart? Ik dank U; ja uit den innigsten grond mijns harten dank ik U! Gij weet het, dat ik dezen tegt niet tot mijne, maar tot Uwe eer en tot bijstand Uwer onderdrukte Kerk ondernomen heb. Geef ons voor het toekomende den noodigen voorspoed, om dit Uw heilig werk te volbrengen, tot zóó lang en zóó verre, als door U zal bepaald worden.” Thans stond hij op. Zijne rondom staande officieren, diep geroerd door zoo vrome geestdrift, baden in stilte mede en konden hunne tranen niet bedwingen. Dit bemerkende, sprak de Koning: “weent niet, mijne Heeren, maar bidt vurig! Vlijtig gebeden is reeds half gezegevierd.” Daarop nam hij eene spade, en mat de legerplaats af, welker verschansingen dadelijk werden opgeworpen.’

{==379==} {>>pagina-aanduiding<<}

In het tweede Hoofdstuk, Stettin's verovering: ‘De Koning antwoordde: “Straalsund heb ik met Gods hulp beschermd; Rügen, Usedom en Wollin veroverd. Met dezelfde hulp hoop ik ook zoowel Stettin als gansch Pommeren te verdedigen. Daarom verzoek ik den Hertog spoed te maken, want ik heb geen tijd meer, mijne soldaten dáár zoo werkeloos te laten staan. Geloof mij, niet alle dralers zijn fabiussen.” - “Maar,” voegde de Hertog er bij, “kent uwe Majesteit wel de bijna onwederstaanbare magt des Keizers?” Gustaaf adolf antwoordde: “ik ken ze wel, maar ik weet ook, dat Gods magt nog grooter is, en dat Hij de regtvaardige zaak niet verlaat.”’
In het negende Hoofdstuk: Verbond met Frankrijk: ‘De Fransche Gezant charnacé, bij het onderhandelen over een gemeenschappelijk verbond tegen Oostenrijk, beweerde, dat de naam van lodewijk XIII steeds vóór dien van gustaaf adolf moest geplaatst worden, en niet bij afwisseling, zoo als zulks anders gebruikelijk was. - Op al deze tegenwerpingen antwoordde gustaaf adolf, “dat tusschen Koningen geene andere voorregten van rang konden plaats vinden, dan dezulken, die uit persoonlijke verdiensten voortvloeiden.” - Een andermaal had charnacé in zijn schrijven de woorden: “Frankrijks bescherming” laten invloeijen. - Gustaaf adolf antwoordde: “dat hij geene andere beschermers kende, dan God en zijn zwaard.”’
In het twaalfde Hoofdstuk: Frankfort's verovering, lezen wij: ‘Eenige officieren wilden, in den eersten ijver, zonder harnas ten strijde snellen. Maar de Koning sprak: “neen, neen, geen ligtzinnige zelfmoord! Wanneer de bevelhebbers zijn doodgeschoten, wie zal dan mijne soldaten aanvoeren?”’
Treffend, krachtig en roerend is de aanspraak aan zijne soldaten, in het een en twintigste Hoofdstuk: Gustaaf adolf's verbond met Saxen, waarin het volgende voorkomt: ‘Wij strijden niet enkel voor menschen en menschelijke dingen, maar voor de eer van God en het ware Evangelische geloof - God is met ons! - o! ik gevoel zulks diep in mijn binnenste! God met ons! deze woorden mogen ons wachtwoord zijn, en met Gods hulp zal ook de overwinning de onze worden!’
In het twee en twintigste Hoofdstuk: Voorbereiding tot den slag, vindt men: ‘Spoedig waren beide legers behoorlijk

{==380==} {>>pagina-aanduiding<<}
geordend, waarop eene beteekenisvolle stilte ontstond. Thans reed de Koning in het midden der slagorde, hield dáár stand, nam met de eene hand den hoed af, deed met de andere den degen naar de aarde buigen, en onwillekeurig volgden hem daarbij allen, die rondom stonden. Thans verhief de Koning zijne volle stem zoo krachtig, dat zij bijna over het gansche leger gehoord werd, en bad op de volgende wijze: “Algoede God! die overwinning en nederlaag in Uwe hand draagt! wend Uw vriendelijk aangezigt tot ons, Uwe dienaars. Uit verren lande en rustige woningen zijn wij herwaarts gekomen, om voor de vrijheid, voor de waarheid, voor Uw Evangelie te kampen! Verleen ons de zege om Uwes heiligen naams wille! Amen!” Een verheven gevoel van moed en vertrouwen drong bij deze woorden in elks borst. Een ieder was bereid voor de heilige zaak te overwinnen of te sterven, en bij zulk een gevoel kon de overwinning naauwelijks twijfelachtig zijn. Intusschen zond de Koning, naar oud gebruik, eenen trompetter af, om zijnen vijand en diens leger tot den strijd op te eischen.’
In het zeven en twintigste Hoofdstuk: De togt over den Rijn, lezen wij: ‘De Hollandsche gezant, die zich toevallig daar ter plaatse bevond, herinnerde den Koning “aan de noodzakelijkheid, om op zijn eigen kostbaar leven meer acht te geven. Hij behoefde immers slechts het plan te maken, en kon dan de uitvoering aan zijne Oversten overlaten.” - “Mijnheer de Afgezant!” antwoordde de Koning, “men verovert geene steden door enkel cirkels op de tafel te teekenen; wanneer de schoolmeester niet aanwezig is, werpen de schoolknapen hunne boeken weg.”’
In het acht en twintigste Hoofdstuk: Gustaaf adolf in Frankfort, is het volgende geboekt: ‘Men stelde den Koning de dringende noodzakelijkheid voor, om van nu af aan voor zijne persoonlijke zekerheid naauwlettender zorg te dragen. “Neen,” antwoordde gustaaf adolf, “een Koning kan niet, als in een doos opgesloten leven. Ook hebben de boozen minder de magt dan den wil; en vertrouwen op God gaat boven de beste lijfwacht. De Alwijze weet regt goed, hoe lang Hij zich van mijn' zwakken arm bedienen wil. Val ik, zoo zal Hij een ander magtiger werktuig verwekken. Zijn groot werk berust niet op een vergankelijk menschenleven.”’
In het dertigste Hoofdstuk: De togt naar den Donau,

{==381==} {>>pagina-aanduiding<<}
vinden wij een allertreffendst antwoord aan den Raad van het veroverde Neurenberg, om verschooning van hunne stad biddende, hetwelk aldus eindigt: ‘Wijd van hier, uit mijn koud, maar vreedzaam, stil vaderland ben ik naar uwe onrustvolle landen gekomen, en dat om uwentwille en ter handhaving van ons gemeenschappelijk heilig geloof. Ik heb voor dit groote doel mijne eigene rust, mijner arme onderdanen middelen, hun bloed en hun leven, ja mijn eigen, wanneer Gods genadige wil het mogt vorderen, ten offer gebragt. In zooverre het van mij afhangt, zal ik met Gods hulp kampen, lijden, goed en bloed opzetten. Maar zoo bezweer ik dan ook u, bij Gods barmhartigheid, doet tot dit groote werk, wat gij vermoogt en kunt. Zijt verstandig en lijdzaam! Strijdt den goeden strijd en houdt vast aan het geloof; dan zal Gods hand niet alleen uwe stad behoeden en beschermen, maar ook u zelven onsterfelijke eer, zoowel in leven als in dood, en eindelijk de onvergankelijke kroon des eeuwigen levens schenken!’
In het vier en dertigste Hoofdstuk: Gustaaf adolf voor Ingolstadt, lezen wij: ‘Nadat de Koning in het leger was teruggekeerd, verzamelden zich in zijne tent onderscheidene zijner Krijgsoversten, die deels den dood des jongen Markgraven beklaagden, deels den Koning op het dringendst baden, zijn voor het algemeene welzijn zoo dierbaar leven minder bloot te stellen. Gustaaf adolf antwoordde: “Niet alleen des Markgraven dood, maar ook de kogel, die er zoo digt aan toe was aan mijn eigen leven een einde te maken, even gelijk vele anderen, die mij reeds vroeger getroffen hebben; alles, alles herinnert mij, dat ik niet minder, dan een mijner soldaten, aan de aloude wet: gij moet sterven, o mensch! onderworpen ben, en dat van dit algemeene lot noch mijne hooge geboorte, noch mijne Koninklijke kroon, noch mijne zegevierende wapenen mij bevrijden kunnen. Daarom geef ik mij geheel en al in de hand van God, die, wanneer het Hem goeddunkt mij van hier weg te nemen, zeker eenen anderen en veel waardiger verdediger zijner regtvaardige zaak verwekken zal.”’
In het vijf en veertigste Hoofdstuk vinden wij gustaaf adolf's Rede, allerkrachtigst en roerend, tot bedwang der plunderzucht zijner officieren. Die Rede is te groot om ze hier in te voegen, maar zij getuigt van eene edelaardigheid

{==382==} {>>pagina-aanduiding<<}
en grootmoedigheid zonder wederga. Wij bevelen die den lezer bijzonder aan; vooral troffen ons daarin de woorden: ‘Ik heb van het gansche Duitsche rijk niet zoo veel voor mij behouden, als tot eenen enkelen rok noodig is, en ik wil liever naakt en bloot weder van hier trekken, dan mij van uwen buit kleeden. Ik bezweer u, bij Gods barmhartigheid, keert tot uzelve.’
In het vijftigste Hoofdstuk: Gustaaf adolf in Erfurt, staat het volgende opgeteekend: ‘Men bemerkte gedurende den ganschen tijd eene neerslagtigheid, die hem anders geheel niet eigen was, en die zich welligt juist daarom aan alle anderen mededeelde, en bijzonder de Koningin met bange voorgevoelens vervulde. De Raadslieden der stad sprak hij aldus aan: “Hiermede geef ik aan uwe bescherming over het dierbaarste, wat ik op aarde bezit, mijne geliefde Koningin. Gij weet, Mijne Heeren! dat alle dingen aan de wisselvalligheid van het geluk onderworpen zijn, ook de krijg, deze den menschen om hunner zonden wil van God toegedeelde tuchtroede. Spoedig genoeg kan ook ik van het ongeluk, ja welligt van den dood getroffen worden. Wanneer dit des Heeren wil zijn mogt, zoo bewijst mijne geliefde gade dezelfde trouw en genegenheid, die gij steeds voor mij hebt aan den dag gelegd!” - Hierop wendde hij zich, vol diepe ontroering, tot zijne, in tranen wegsmeltende Koningin, sloot haar in zijne armen en bad God, steeds haar schuts te zijn; zij zouden elkander wederzien, was het dan niet in dit vergankelijke leven, dan toch eenmaal vroeger of later in de eeuwige zaligheid! - Na deze woorden rukte hij zich uit hare armen los, wierp zich te paard en snelde de aftrekkende troepen na.’
In het drie en vijftigste Hoofdstuk: De Slag bij Lutzen: ‘De kogel verbrijzelde 's Konings linker arm..... de Koning wankelde, doch hield zich nog op het paard en zeide tot den Hertog van Lauenburg, doch met eene zwakke stem: “Broeder! zoek uw leven te redden; ik heb genoeg bekomen.”’
Het zij hier in het voorbijgaan gemeld, dat bijzonder onze opmerking trof het acht en vijftigste Hoofdstuk, over het geslacht Wasaborg, zijnde dat van onze landgenoote margaretha cabeljaauw en hare nakomelingen.
Eindelijk het negen en vijftigste Hoofdstuk: Gustaaf

{==383==} {>>pagina-aanduiding<<}
adolf's aandenken, houdt in eene treffende lofspraak op den Held, kort en krachtig, en begint aldus: ‘Weinige menschen hebben der wereldgeschiedenis zulk eenen naam achtergelaten als gustaaf adolf, eenen naam, die niet slechts de herinnering aan alle de deugden van een' bijzonder persoon voor den geest terugroept, maar ook aan de niet altijd daarmede vereenigde eigenschappen van eenen genie, staatsman en held. Reeds door dit zijn zoo ongewoon als beminnenswaardig persoonlijk karakter moest hij aan elk wélgestemd hart dierbaar worden; doch hoezeer moest dit toenemen door de edele wijze, waarop hij zijne geheel eenige hoedanigheden aanwendde, en vooral door dat schoone doel, aan welks bereiking hij ten laatste zijne volle levenswerkzaamheid wijdde: - Europa's redding, namelijk, van deszelfs geestelijke en wereldlijke slavernij. Het heerlijk licht van wettige orde, van wetenschap en beschaving, hetwelk gedurende deze twee laatste eeuwen op den noordelijken oever van het overig Europa is uitgestort, heeft aan den moed en aan het zwaard van gustaaf adolf deszelfs ontstaan te danken. Hij was het, die in zijne eigene borst de roepstem hoorde en de kracht gevoelde, om als verdediger des lichts en der vrijheid op te treden, en dezen heiligen last heeft hij volvoerd, ja denzelven met zijn eigen bloed verzegeld.’
Wij durven niet meer mededeelen en bevelen het geheele werk, voor welks overbrenging wij den Eerw. a. radijs hartelijk danken, onzen landgenooten aan. Hier vindt men eene voor den navorscher der Historie en voor den vriend der Hervorming aangename en stichtende lezing, verre te verkiezen boven al dat losse, akelige en gemengde, dat de lectuur van den dag gewoonlijk oplevert.
Mogten dergelijke Levensbeschrijvingen door andere van dien aard gevolgd worden, en men dus voor kennis, verstand en hart voedsel erlangen in het nasporen van edelaardige gevoelens en daden van hooggeplaatste, maar toch nederige en godvruchtige helden! Gustaaf adolf's leven is een leerboek voor Vorsten. Wij stemmen daarom volkomen in met hetgeen dezer dagen de Heer b. ter haar in het tweede Deel van zijn allerbelangrijkst werk, de Geschiedenis der Kerkhervorming in Tafereelen, onder anderen, bl. 321, van hem zegt: ‘Daar zijn weinige karakters in de Geschiedenis, waarop wij met zulk een innig en onverdeeld

{==384==} {>>pagina-aanduiding<<}
welgevallen kunnen staren, als op dat van gustaaf adolf. Zijne schitterende wapenfeiten plaatsen hem naast eenen alexander en napoleon; maar hoe hoog staat hij boven genen als mensch, boven dezen als Christen! Gustaaf adolf komt het ideaal van een' Christelijken krijgsheld het meest nabij, gelijk godfried van bouillon en tancredo dat van een' Christenridder. Maar hij streed voor een nog heiliger zaak; niet een kruistogt tegen ongeloovigen, maar de verdediging en het behoud van het geloof zijner medechristenen, dat hij met geheel zijn harte beleed; de verdediging van de magt des lichts, van de vrijheid des geestes tegen de overmagt van stoffelijk geweld!’
Wij hadden eenige taalkundige misvattingen en verkeerdheden, naar ons oordeel, ter mededeeling opgeteekend, maar vinden weinig lust, na erkenning van het gesmaakt genoegen, die ten slotte thans op te geven.





Handleiding tot de studie der Oudheid, naar de nieuwste Hoogduitsche Handboeken gevolgd, door J.C. Spakler en J. Heemskerk, Az., J. et L.D D. Iste Deel. Inleiding, Kritiek en Uitlegkunde, Geschiedenis der oude Letterkunde. Te Amsterdam, bij J. Müller. 1843. In gr. 8vo. XVI, 443 bl. f 4-60.

Dit belangrijke werk is Ref. eerst laat tot aankondiging in handen gekomen, en hij nam de eerste gelegenheid waar, om zijne gedachten omtrent hetzelve, daar hij het reeds vroeger las, in dit Tijdschrift bekend te maken.
De studie der Oudheid was in ons vaderland, in de 17de en 18de eeuw, in grooten bloei, wij waren toen hierin, als in vele andere opzigten, de beschaafdste volken van Europa vooruit. Doch of zulks thans over het algemeen wel het geval is, moeten wij tot ons leedwezen getuigen, niet te durven staande houden. Frankrijk, Engeland, en vooral Duitschland zijn ons in deze studie voorbijgestreefd. Niet dat wij geheel niets van onze oude geleerdheid, van onze naauwkeurige behandeling en kritiek der teksten zouden overgehouden hebben, hierin kunnen onze geleerden nog met roem genoemd worden; maar thans eischt men meer. Tot eene grondige studie der Oudheid behoort een diep en wijsgeerig indringen in derzelver geest, en het in verband bren-
{==385==} {>>pagina-aanduiding<<}
gen van die kennis met al de overige kundigheden van het menschelijk verstand, om tevens de hedendaagsche letterkunde en wetenschappen daarmede te bezielen, niet door eene slaafsche navolgingzucht, maar door eene vurige liefde en bewondering voor het ware, schoone en goede, dat in de gedenkstukken de Oude Letterkunde zoo krachtig uitblinkt. De studie der Oudheid moet ons tot de ware humaniteit (humanitas) brengen, en voor alles wat groot en edel in den mensch is bezielen. Tiberius hemsterhuis was een echt Hollandsch geleerde van den ouden stempel, maar zijn zoon was iemand, die, met de keurigste sappen der Grieksche letteren opgekweekt, een heerlijk voorbeeld opleverde, hoe de studie der Oudheid, te midden der moderne beschaving, den mensch vormen kan. Wij houden het er voor, dat men geen echt wijsgeer, godgeleerde, genees- en regtskundige kan genoemd worden, zonder van de ware kennis der Ondheid doordrongen te zijn. Evenmin kan men het in de dichtkunst en de beeldende kunsten ver brengen, zoo men niet met eene zekere kennis der Oudheid is toegerust, en met een aesthetisch gevoel voor de harmonie, die in hare
voortbrengselen heerscht, begaafd is. Deze kennis, met dit fijn gevoel verbonden, die de Duitschers de Alterthums-Wissenschaft noemen, is hier te lande schaarsch; mannen als frans hemsterhuis, en zelfs als van heusde, ontmoet men daar zeldzaam.
Het werk, dat wij hier aankondigen, is een zeer geschikte leiddraad, om tot de vereischte kennis der Oudheid te geraken. De verdienstelijke Schrijvers hebben voornamelijk schaaf's Encyclopedie der klassischen Alterthumskunde 4te Aufl. 1839 en hoffmann's Alterthumswissenschaft 1835, met nog andere, waarvan de rijke litteraturen opgegeven worden, gevolgd en een geheel beginnen te leveren, dat aan de eischen voldoet, van den hoogen trap waarop thans de wetenschap der Oudheid staat.
Men leze de uitvoerige inleiding, om van derzelver beteekenis, omvang, eenheid, doel, behandeling, verdeeling, nut en waarde, overtuigd te worden. Dit deel behandelt verder de Grammatiea, de Kritiek en Uitlegkunde en voornamelijk, op eene volledige wijze, de Geschiedenis der Grieksche en Romeinsche Letterkunde, waar men in een korter bestek meer bijeen vindt dan in de meer uitvoerige werken van furhmann, schoëll, bähr en anderen. Vooral kwam

{==386==} {>>pagina-aanduiding<<}
ons de litteratuur omtrent de beste uitgaven, en hetgeen over de afzonderlijke schrijvers in geleerde verhandelingen, monografiën en commentariën voorhanden is, zeer naauwkeurig voor. Wij hadden echter gaarne gewenscht, dat ook overal, zooals hier en daar, de getrouwste en volledigste vertalingen der klassieke geschriften waren opgegeven. Vele beschaàfde menschen toch, die in hunne jeugd geene geleerde opvoeding hebben verkregen, wenschen dikwijls met den inhoud dier schriften bekend te worden, en het lezen der vertalingen kan reeds een' zeer voordeelingen invloed op hunnen smaak en veredeling van hun gevoel voor het schoone uitoefenen. Plato, om maar eenen ouden schrijver te noemen, is meer door de vertalingen van schleiermacher en cousin dan door de latere voortreffelijke oorspronkelijke uitgaven in onze eeuw algemeen bekend geworden. In Duitschland heeft de vertaling van voss de kennis aan homerus verder dan onder de geleerden verspreid. - In 1843 verscheen reeds het 1ste deel van een werk, dat zoo vele verdiensten bezit en zoozeer de blijken draagt van den smaak en de geleerdheid der Schrijvers. Zij beloofden toen, om met twee andere deelen het geheel hunner beschouwing der Oudheid te voltooijen; tot nog toe hebben wij nog niets naders hiervan zien uitkomen. Zoude dit uit gebrek aan genoegzame deelneming zijn? Dit was een bedroevend teeken van de weinige belangstelling onzer landgenooten in een zoo belangrijk onderwerp, dat in onze taal tot heden niet behandeld was; hetgeen wij niet hopen, tot eer van onze geleerden en van het groot getal jongelingen, die zich jaarlijks bij ons aan de studie toewijden. Het zijn toch allen geene menschen, die, slechts om zich gedurende hun leven een bestaan te verschaffen, aan eene ellendige en nietswaardige broodstudie met tegenzin zich overgeven, die, onaandoenlijk voor het schoone en
goede der Oudheid, als oningewijden en met onreine harten en handen, in het heiligdom van kunst en wetenschap treden, om er even onkundig, als zij er inkwamen, weder uit te gaan. Er zijn velen, hopen wij, die, met lust en ijver bezield, een heilig vuur in hunnen boezem voelen blaken; een werk als dit zal hunnen lust aanvuren en hunnen ijver leiden, de vonk der kennis nog meer doen opwakkeren, en hen in staat stellen om eenmaal smaakvolle geleerden te worden, van liefde en eerbied voor de Oudheid, en al wat schoon is en welluidt, bezield.

{==387==} {>>pagina-aanduiding<<}

Wij wenschen hartelijk, dat de Heeren spakler en heemskerk aanmoediging genoeg zullen gevonden hebben, om hunne taak op eene even verdienstelijke wijze te voleindigen, als zij die begonnen zijn; en daardoor in onze letterkunde een ledig aan te vullen, dat hier, zoo als in vele andere opzigten, niet dan al te lang bestaan heeft. Tevens dat de Uitgever, die meermalen getoond heeft, voor kennis en wetenschap veel over te hebben, niet aarzelen zal, om, zelfs met eene tijdelijke opoffering van zijnentwege, een werk te doen voortzetten dat niet missen zal, in het vervolg hem daarvoor schadeloos te stellen; omdat het, bij meerdere bekendheid, hoe langer hoe meer beminnaars der Oudheid zal aansporen om het zich aan te schaffen.




De Sterrenhemel. Door F. Kaiser, Hoogleeraar te Leiden. IIde Deel. Met Platen. Te Amsterdam, bij C.G. Sulpke. 1845. In gr. 8vo. XX, 530 bl. f 8-40. Ook onder den titel: De Sterrenhemel, beschreven en afgebeeld door enz.

Nadat de Steller dezes het eerste Deel van dit werk, de verklaring van den Sterrenhemel, te gelijk met de vertaling van littrow's Wunder des Himmels, had beoordeeld, ontving hij dit tweede, waarmede de arbeid van den verdienstelijken Leidschen Hoogleeraar, dien hij niet aarzelt een sieraad onzer wetenschappelijke letterkunde te noemen, volledig is. Wij zouden onregt doen aan deszelfs voortreffelijke waarde en aan het belang der schoone wetenschap, die het behandelt, indien wij, zoo als de beperkte ruimte ons veelal bij vervolg-werken gebiedt, het met een algemeen woord aankondigden. Het lust ons, zoo beknopt mogelijk, een overzigt te geven van den rijken inhoud, vertrouwende, dat de kundige Schrijver ons enkele kleine opmerkingen, en het belangstellend publiek eene enkele uitweiding, die geene dadelijke beoordeeling van het boek is, wel zullen ten goede houden.
Het is gesplitst in zes Afdeelingen, van welke de eerste de hulpmiddelen beschrijft, om de hemellichten van elkander te onderscheiden. Hier wordt melding gemaakt van de verdeeling der sterren in sterrebeelden, sedert eeuwen gebruikelijk. Teregt merkt de Hoogl. aan, dat de kennis dezer zeer ongelijkmatige verdeeling wel in een bepaald op-
{==388==} {>>pagina-aanduiding<<}
zigt nuttig is, maar door eningewijden veelal uit een verkeerd oogpunt beschouwd wordt, daar het maar al te veel voor doel wordt aangezien, zoo dat, wie deze beelden goed in het hoofd heeft en aan den hemel weet aan te wijzen, al ligt voor een' sterrekundige doorgaat. Wij merkten zulks in onze vorige beoordeeling reeds op, en voegen er hier nog bij, dat ofschoon vele sterrebeelden ligt herkenbare groepen en figuren vormen, de overeenkomst met het dier of ander voorwerp, waarvan zij den naam dragen, zoo onkenbaar en willekeurig is, dat Ref. nooit regt heeft kunnen begrijpen, hoe men oudtijds toch aan deze benamingen en omtrekkken gekomen is. Uit den landbouw en de saizoenen laten zich slechts enkelen verklaren. De mythologische uitlegging van vele anderen is zeer willekeurig; de oorsprong van de meesten duister. Dit doet ons denken aan hetgeen meermalen onder de lezing ook van dit werk bij ons opkwam, het verlangen naar eene goede, kritische geschiedenis der sterrekunde. Zoodanige geschiedenis kennen wij niet. De Histoire de l' Astronomie ancienne et moderne van bailly heeft vele bouwstoffen, maar is niet, wat wij bedoelen; dat is ook niet eene soort van historia literaria der Astronomen, in de manier van het IIIde Boek van la lande, maar eene wetenschappelijke ontwikkeling van hetgeen in vroegere en latere tijden voor de uitbreiding en volmaking dezer wetenschap gedaan is, met aanwijzing van de gevolgen, die daaruit zijn
voortgevloeid; beoordeeling van ontdekkingen, waarnemingen, berekeningen, hypothesen; aanwijzing van den gang, langs welken, en van de hulpmiddelen, door welke de wetenschap haren tegenwoordigen stand heeft bereikt, en wat daarbij meer behoort. Zoodanig eene geschiedenis zou niet alleen den juisten maatstaf in de hand geven ter beoordeeling van de somtijds miskende, somtijds overdrevene verdiensten van waarnemers en berekenaars, maar ook aanwijzen, hoe het gebouw van de sterrekundige wetenschap is opgetrokken geworden, welk eene hoogte het bereikt heeft, en wat nog aan deszelfs volkomenheid ontbreekt. Het zou eenigermate zijn, en uit den aard der zaak moeten zijn, eene geschiedenis der wiskundige ontwikkcling van den menschelijken geest, welke, verbonden met dit denkbeeld van geestes-ontwikkeling, een hoogst leerrijk schouwspel aan elken beschaafden mensch aanbieden, en, bedriegt ons onze over-
{==389==} {>>pagina-aanduiding<<}
tuiging niet, de belangstelling verhoogen zou in eene wetenschap, die, meer dan misschien eenige andere, toont, wat de menschelijke geest vermag, en hoe diep de blik is, dien het hem gelukt is, in den zamenhang aller dingen te slaan. Indien de stem van eenen beminnaar dezer schoone wetenschap iets op den kundigen Schrijver van dit werk vermag, late hij er zich door aanmoedigen tot het ondernemen van een werk, dat onder zijne handen niet anders zou kunnen, dan grondigheid van kennis paren aan een juist oordeel, en even naauwkeurig de klippen van dorre formulentaal als van oppervlakkigen klinkklank vermijden.
Men moet, om tot ons onderwerp terug te keeren, wel eene zeer levendige verbeelding bezitten, om de voorwerpen in de sterregroepen te vinden. Zoo is, om slechts één voorbeeld aan te halen, het schitterend vierkant met de drie schuinsch staande sterren in eene regte lijn (Orion) hoogst gemakkelijk te herkennen, maar er eenen held, staande met het eene been opgeheven, in te zien, is ieder niet gegeven. Evenwel, de sterrebeelden zullen de plaats wel behouden, die zij zoo lang aan den hemel hebben ingenomen, ook ondanks de nieuwere voorslagen van indeeling, hoewel wij het in allen gevalle met den Hoogl. volkomen goedkeuren, dat de later tot groote verwarring tusschen gevoegden dezelve langzamerhand verliezen. Verder wordt gehandeld over de namen van afzonderlijke sterren, hier nog in het algemeen; later zullen wij er lijsten van aantreffen; voorts over andere onderscheidingen door letters en cijfers. Eindelijk wordt gesproken over de klassificatie der vaste sterren naar hunne betrekkelijke helderheid, een zeer moeijelijk onderwerp, maar allernuttigst, omdat eene naauwkeurige klassenverdeeling den grond legt voor volgende tijden, om over het al of niet veranderen van het voorkomen des hemels te kunnen oordeelen, hetgeen nog beter zou gedaan worden, indien men, buiten den betrekkelijken glans der sterren onderling, nog eenen positiven konde vinden. Dit laatste is evenwel waarschijnlijk een te strenge eisch, althans eene eenparige toe- of afneming in de intensive helderheid van alle sterren is zeer onwaarschijnlijk. Hier wordt regt gedaan aan den hoogst verdienstelijken arbeid van argelander, ten aanzien der met het bloote oog zigtbare sterren. Over de onderscheidene kleuren der vaste sterren hadden wij wel iets meer gewenscht. Nuttig ware

{==390==} {>>pagina-aanduiding<<}
het, dezelve ook naar dezen grondslag in klassen te verdeelen, dewijl ook daardoor alleen de vraag beantwoord kan worden, in hoeverre zij, de als veranderlijk bekende natuurlijk uitgezonderd, bestendig onder hetzelfde voorkomen gezien worden. Aan de afzonderlijk staande sterren is te dezen aanzien nog niet die oplettendheid besteed, waarmede men de kleuren der dubbele sterren heeft nagegaan. Het onderzoek wordt door vele moeijelijkheden gedrukt, waarvan geene der geringste is, dat het wel naar algemeene beginselen kan worden ingerigt, maar in de toepassing veelszins van eenige willekeur moet afhangen, gelijk dit ten deele ook met de verschillende grootte het geval is, en het ons nog altijd zeer twijfelachtig voorkomt, of wel ieder oog de kleuren op volkomen gelijke wijze ziet. Vergelijkende lijsten van sterren, die dezelfde kleur hebben, kunnen voor volgende tijden veel nopens de veranderingen aan het uitspansel beslissen. Bij mangel van oudere naauwkeurige katalogen moeten wij het trekken van resultaten aan de toekomst overlaten, doch het is in onze magt, door zoodanige lijsten, waarnemingen te verzamelen voor het nageslacht. Wij weten, dat Sirius ten tijde van ptolemeus een rood licht had; dat beteekent op zich zelf niets, maar zouden breedvoerige lijsten ook onbeduidend zijn? Naar het ons toeschijnt, hebben de sterrekundigen hier nog een ruim veld van onderzoek voor zich, want bij den tegenwoordigen omvang der wetenschap doet hij, die haar wil uitbreiden, wél, zich eene bepaalde soort van waarnemingen ten doel te stellen; welke rijke vruchten de sterrekunde hiervan reeds heeft getrokken, daarvan levert dit werk vele bewijzen. Maar wij mogen niet verder afdwalen.
De tweede Afdeeling beschrijft de hulpmiddelen, door welke de stand der hemellichten uitgedrukt wordt, en handelt dienvolgens eerst over de cirkels, die men zich op de aarde en aan den hemel voorstelt, afgeleid uit de aswenteling der eerste, den equator, de meridianen, de parallellen; voorts over globen, polen, azimuth, hoogte, zenith, nadir, vertikalen, horizon enz.; daarna over de cirkels, die men zich op de aarde en aan den hemel voorstelt, afgeleid uit de jaarlijksche beweging der eerste, ecliptica, nachteveningspunten, lengte en breedte der hemellichten, hemelteekenen, keerkringen, zonnestanden, coluren, luchtstreken, poolcirkels; welk een en ander wij slechts met een

{==391==} {>>pagina-aanduiding<<}
woord behoeven aan te duiden, omdat de ervarene daaruit genoeg kan zien, wat hij hier zal aantreffen, en deze aankondiging natuurlijk niet geschreven wordt tot onderrigt van onkundigen. Verder handelt deze Afdeeling over de veranderingen, die de beschrevene cirkels aan den hemel ondergaan, zoo door praecessie en nutatie, als door verplaatsing van de ecliptica ten gevolge van de aantrekking der planeten, aberratie en jaarlijksche parallaxis, welke laatste, vroeger geheel onmerkbaar, in den laatsten tijd, gelijk de lezer reeds weet, door de voortreffelijke werktuigen, die aan bessel en struve ten dienste staan, den afstand der twee naar hen genoemde vaste sterren heeft doen ontdekken. Tot de hulpmiddelen, door welke de stand der hemelligchamen wordt aangewezen, behoort ook het meten van den tijd. Met duidelijkheid, gelijk het geheele werk zich door eene ongemeene klaarheid kenmerkt, verklaart de Hoogl. de verschillende maten van den tijd, als middelbaren, zonne- en sterretijd. Steller dezes stemt volmaakt in met het afkeurend oordeel over het gebruik van den middelbaren tijd voor de openbare uurwerken, een gebruik, dat men ook in ons vaderland op vele plaatsen ten gevolge eener uitnoodiging van de Regering heeft ingevoerd. Met regt wordt er hier van gezegd, dat de middelbare tijd met niets in de natuur overeenkomt, een bloot hulpmiddel is voor de sterrekundigen [die het dan ook volstrekt niet missen kunnen], en ongeschikt om den tijd te meten voor onze dagelijksche bezigheden, die van den loop der zon afhangen. Het is ons altijd onbegrijpelijk voorgekomen, dat men in het dagelijksche leven eenigen prijs heeft kunnen stellen op eene rekenwijze, die alleen uitgaat van het denkbeeld eener theoretische volmaaktheid van de openbare uurwerken, vermits zoodanig een nimmer behoeft verzet te worden, wanneer men het den middelbaren tijd laat aanwijzen, maar gedurig bij het volgen van den waren tijd. Doch die volmaaktheid is
eene hersenschim; de beste torenuurwerken zijn zoover van de volkomenheid, dat men ze toch gedurig verzetten moet, en zoo sterk, dat ze dit, wanneer het met beleid door eenen deskundige geschiedt, gemakkelijk verdragen. Met teedere pendules en zakhorologiën is dit iets anders, maar wat nadeel, die, wanneer ze juist loopen, den middelbaren tijd te laten volgen, daar het ook zijn nut hebben kan, gedurig de tijdsvereffening te gebrui-
{==392==} {>>pagina-aanduiding<<}
ken, hetgeen men bij eenige geestes-beschaving toch wel geene 365 dagen in het jaar doen zal, zonder er ooit eens belang in te stellen, wat toch eigenlijk dat verschil tusschen den waren en middelbaren tijd is? Voor de openbare uurwerken, die men den officiëlen tijd zou kunnen nocmen, vinden wij er altijd iets belagchelijks in, om, wanneer de zonnewijzer of de klok, die den waren tijd aanwijst, dat is hier hetzelfde, zegt, zóó laat is het, eerst nog eens aan de praktische sterrekunde, wier werk de tijdsvereffening is, te moeten vragen: hoe laat moet het nu eigenlijk wezen? En dat regelen der openbare uurwerken naar den middelbaren tijd heeft hier en daar iets nog meer bespottelijks. Het is ingesteld, meenen velen, om het klokverschil tusschen onderscheidene steden voor te komen, ten gevalle van diligences en spoortreinen! Ja, Ref. heeft het met eigen ooren gehoord, dat een Burgemeester van zekere vaderlandsche stad, waar men dan ook den middelbaren tijd zou invoeren, het groote nut van dezen toen nieuwen maatregel daarmede betoogde, dat, wanneer alle stedelijke besturen dien in acht namen, overal de klokken gelijk zouden gaan, want dat ze dan alle geregeld werden naar den tijd van Amsterdam, de hoofdstad des Rijks! De man meende in goeden ernst, dat de Amsterdamsche middag eigenlijk de maat was van den middelbaren tijd, en toonde bij bescheidene teregtwijzing zijne
authoriteit, bestaande in het voor de tijdsvereffening ontboden jaarboekje van lobatto, waar met ronde woorden, zeide de slimme burgervader, in te lezen stond, dat het is ingerigt voor den meridiaan van Amsterdam, en dat meridiaan, van meridies komende (deze Latijnsche-schoolherinnering was nog in de hanenbalken van zijn geheugen blijven hangen) te kennen gaf, wanneer het op de zou (sic!) juist twaalf uur is! o lepida capita! Gebeurd is het: waar? - nomina sunt odiosa. Het is zonde en schande, dat menschen, die zich schamen zouden, geheel en al vreemdelingen te zijn in geschiedenis, aardrijkskunde en dergelijke wetenschappen, er niets in vinden, dat zij volstrekt ontbloot zijn van alle denkbeelden over den loop der hemelligchamen; maar daarvan sprak Ref. in zijne vorige beoordeeling; hij wilde de gelegenheid, die hem voor den voet liep, niet laten voorbijgaan, zonder het verhaalde staaltje van stapel te laten loopen, en gaat thans voort.
De Hoogleeraar schetst vervolgens de wijze, waarop de

{==393==} {>>pagina-aanduiding<<}
grootheden bepaald kunnen worden, die de ligging van plaatsen op de aarde en van lichten aan den hemel uitdrukken. Hier wordt natuurlijk gesproken van de in graden enz. verdeelde eirkels, het oetant, het sextant, den artificiëlen horizon, het paslood, het niveau, de chronometers, meridiaankijkers, het equatoriaal, de mikrometers en meerderen, hetwelk wij mede alleen behoeven aan te duiden. Over sommige werktuigen, vooral de verrekijkers en teleskopen, wordt nog nader gehandeld in de vijfde Afdeeling. Hetgeen hier slechts kort wordt gezegd vindt men meer uitvoerig in de vierde Afdeeling der sterrekunde van littrow, te gelijk met het eerste gedeelte van Prof. kaiser's werk door ons aangekondigd. Laatstelijk loopt deze Afdeeling over de ware loopbanen der hemelligchamen en hare elementen, met duidelijke aanwijzing, dat en hoe de bekende zes elementen noodig zijn, om de plaats van een ligchaam in ons planeetstelsel, waarom het hier te doen is, voor een gegeven tijdstip aan te wijzen. Eene kleine misstelling, denkelijk eene schrijffout, is hier ingeslopen. Men vindt die anders zeldzaam in dit ook te dezen aanzien met zorg behandelde werk. Bij de melding van de banen der wachters van Jupiter leest men, dat ‘de middelbare beweging van den eersten wachter, opgeteld bij de dubbele middelbare beweging van den derden, gelijk is aan tweemalen de middelbare beweging van den tweeden wachter.’ Dit moet driemalen zijn. Wij maken te meer op deze kleinigheid opmerkzaam, omdat in het aangehaalde werk van littrow eene soortgelijke misstelling wordt gevonden. Aldaar staat, Bladz. 173 § 177: ‘De middelbare siderische beweging van de eerste maan voor eenig tijdvak met de dubbele van de tweede is altijd gelijk aan het drievoud der beweging van de derde gedurende
denzelfden tijd,’ waarvoor men leze: ‘met de dubbele van de derde is altijd gelijk aan het drievoud der beweging van de tweede.’ Bij de beoordeeling zagen wij deze fout over het hoofd.
Eene zeer belangrijke Afdeeling is de derde, handelende over de afbeelding van den sterrenhemel op het als kaart bij dit werk gevoegde hemelplein, hetwelk dienen moet, en ook inderdaad uitnemend geschikt is, om den sterrenhemel te leeren kennen. Na opgemerkt te hebben, dat op eene platte oppervlakte nooit eene juiste afbeelding van het hemelgewelf kan overgebragt worden, spreekt de Hoogl. breedvoerig over zijn stereographisch ontwerp van den hemel, waaruit de groote zorg blijkt, die aan hetzelve is besteed; men moet dan ook niet alleen dit lezen, maar eenigermate bekend zijn met de gebreken van meest alle planispheren, om te kunnen oordeelen over de verwonderlijke naauwkeurigheid, waarmede deze hemelkaart is vervaardigd en de partij, die er van de ruimte op is getrokken. Dezelve bevat, op eene middellijn van p.m. 4 Ned. palmen, 57 sterre-
{==394==} {>>pagina-aanduiding<<}
beelden, tellende een aantal van 1590 sterren van de eerste tot tusschen de vijfde en zesde grootte, alle naauwkeurig onderscheiden; onder deze behooren 239 dubbele of meervoudige sterren, die zich met het bloote oog (natuurlijk als ééne ster) gemakkelijk laten vinden, onder welke 47, bij welke de onderlinge afstand 32’ of meer bedraagt; 152 door struve [te Dorpat] waargenomen en bepaald; 20 door herschel opgegeven, en 20 die later door de onderzoekingen van sterrekundigen [vooral van struve] op het groote observatorium bij Petersburg zijn bekend geworden. Van deze alleen komen later lijsten voor. Voorts heeft het hemelplein 19 voor het bloote oog zigtbare nevelvlekken en sterrehoopen, benevens 15 veranderlijke sterren. De namen der sterrebeelden, vóór hevelius in gebruik, zijn mede aangewezen, benevens de grenzen van ieder sterrebeeld door gestippelde lijnen, en de Grieksche letters, waardoor alle sterren van de eerste tot de vierde
grootte, gelijk ook de Italiaansche letters en de nommers der lijst van flamstead bij vele anderen zijn aangeduid. Door de zuivere gravure en beknopte aanwijzing verwart zich het oog niet op dit uitmuntende hemelplein, waarop, en dit draagt onze volle goedkeuring weg, de Schrijver de ruwe afteekening van de beelden zelven heeft weggelaten, doch daarentegen door eenige gestippelde rigtingstijnen het verkennen aan den hemel gemakkelijker gemaakt. Wanneer men door middel van deze hemelkaart spoedig eene menigte sterrebeelden aan den hemel wil leeren onderkennen, durft Ref. het volgende zeer aanbevelen: Men teekene de grenzen der sterrebeelden, zoo naauwkeurig mogelijk, na, doch vooreerst nog zonder eene enkele ster. Daarna plakke men die afteekening op dun hout of bordpapier, en snijde over de grenslijnen ieder sterrebeeld afzonderlijk uit, waarna men de namen kan achterop schrijven. Vervolgens teekene men de voornaamste, meest kenbare sterregroep van ieder beeld op de aldus in elkander sluitende figuren, die men als eene kinder legkaart kan ineen passen, om zich den onderlingen stand der sterrebeelden eigen te maken, of ook afzonderlijk in de hand nemen, om het voorkomen van ieder sterrebeeld te leeren kennen. Na korte oefening zal men gedurig kleinere of minder kenbare sterren en sterregroepen kunnen bijteekenen, en alzoo binnen zeer korten tijd op de gemakkelijkste wijze aan den sterrenhemel te huis geraken. Misschien ware het niet kwaad, zulk eene kaart, of eigenlijk een wit papier opgeplakt en aan de grenzen der sterrebeelden afgesneden, zonder eene enkele ster er op, in den smaak van eene witte legkaart, voor geringen prijs verkrijgbaar te stellen, die de liefhebbers alsdan zelven van sterren konden voorzien. Wij bevelen dit denkbeeld aan den Hoogleeraar en den Uitgever; de eerste zou het zeker niet beneden zich rekenen, daarover ten algcmeene nutte het opzigt te nemen, en de laatste er denkelijk rekening bij vinden. De

{==395==} {>>pagina-aanduiding<<}
schaal behoorde iets grooter genomen te worden en op elke figuur een teeken geplaatst, aanwijzende de rigting naar de Noordpool.
(Het vervolg en slot hierna.)




Een Amsterdamsch Standje. Boertig Dichtstuk, door G.J. d'Ancona. Derde Druk. Te Amsterdam, bij G.J. d'Ancona. In gr. 8vo. 24 bl. f :-40.

De Echtscheiding. Boertig Dichtstuk, door en bij denzelfden. In gr. 8vo. 24 bl. f :-40.

Piramus en Thisbe. Boertig Dichtstuk. De Ruzie op de Vischmarkt. Treurig komiek Verhaal. Door en bij denzelfden. In gr. 8vo. 24 bl. f :-40.

Wat boek hebt gij daar? vroeg mijn vriend B., toen hij op mijne kamer kwam en mij lezende vond.
Ik zit nog eens, zeide ik, in dien goeden, smaakvollen, vromen gellert te lezen. Ja, wat men ook, in onze dagen, van den trant der poëzij zeggen moge, niemand is er toch, die het niet met gellert, zoo als hij zich o.a. hier uitdrukt, eens is, en niet gevoelt, dat de dichtkunst ons tot het schoone moet opwekken, onzen smaak verfijnen en ons hart zedelijk volmaken. Teregt vraagt hij daarom. ‘Een Dichter, die zich verwijten moet van door zijne dichtkunst een onnoozel hart verleid te hebben, een Dichter, die dit kwaad alle dagen, en nog geheele eeuwen, na zijnen dood, begaat, is die niet een oneindig grooter misdadiger dan een struikroover?’ - De meeste verzen van onzen tijd, welk eene zeer betrekkelijke waarde zij ook hebben, dragen den stempel van gevloeid te zijn uit harten vol gevoel voor het schoone en goede, vol eerbied voor waarheid, zedelijkheid en dengd, en meestal het nuttige met het aangename vereenigende. Eere in deze opzigten onze dagen!
Nu, dan moogt gij de brochures, die ik daar op uw tafel zie liggen, wel van zulk een heilig en waardig terrein verwijderen, zeide mijn vriend. Hebt gij ze gelezen?
Neen.
Moet gij ze beoordeelen?
Ja, ze zijn mij toegezonden voor dat doel.
Nu, ik kan u zeggen: 't is straat- en kroegpraat.
Dan zal ik er mij maar kort van afmaken, met te zeggen, wat de Vaderlandsche Letteroefenaar (1805, No. XIV, bl. 660) van de Nagelaten Portefeuille van m.p. boddaert zeiden: ‘Foei de Jongeling die ze met welgevallen lezen, - wee de Mensch, die zóó dichten kon!’
Neen, zóó zijn ze nu nog wel niet, en dergelijke walgelijke, zedelooze en ontuchtige rijmen treft men hier wel niet aan; maar er zijn toch een aantal vuiligheden in, waartoe maat en rijm hier nog te goed en te welluidend zijn, om ze daarin af te deelen.

{==396==} {>>pagina-aanduiding<<}

Mijn vriend vertrok, en ik zette mij tot het lezen, maar kon No. I, dat nog wel, zoo 't althans heet, een' derden druk beleeft, niet ten einde brengen. No. 2 is beneden de waarde van alle huwelijksinschikkelijkheid en regterlijke welvoegelijkheid; laf en plat. No. 3, Piramus en Thisbe, vol trivialiteit; en dan de Ruzie op de Vischmarkt, de type van kroeg- ja bordeelpraat en kijvagie; vol uitdrukkingen, waarmede ik het papier niet wil bezoedelen! - Ik sloot dadelijk de brochures weg, opdat geene mijner kinderen ze op mijne tafel mogt vinden. Des anderen daags zond ik de brochures terug met deze regels, die dan nu tot Recensie mogen verstrekken:
De lezing van een paar bladzijden van deze zoogenaamde boertige gedichten is een waar vomitief voor elk, die nog eenigen smaak en gevoel voor het welvoegelijke bezit.
Foei, Mijnheer d'ancona! Hadt gij gcdacht aan de regels van boileau:

Que votre ame et vos meurs, peints dans tous vos ouvrages, 
N' offrent jamais de vous que des nobles images. 

gij hadt uwe brochures, vertrouw ik, niet gedicht of uitgegeven.

Antikritiek.

Iemand, die beweert Latijn te kennen, maar die schrijft Resensent, resenseerd, en in het Nederduitsch oordelen, verenigen enz., heeft eene ongefrankeerde Opmerking aan de Redactie der Vaderlandsche Letteroefeningen toegezonden. Het doet ons leed, dat wij aanleiding hebben gegeven, dat genoemde Redactie vijftien centen porto heeft moeten betalen, dewijl die Opmerking niets waardig is. De man, die zich onderteekent: Een Kristen, beklaagt zich er over, dat de Recensent van het door beets vertaalde werk van james de vergeestelijking van salomo's Hooglied door dezen Schrijver heeft afgekeurd. De Opmerker gist, dat ‘de Recensent gebruik gemaakt heeft van het (NB.) ellendig cathigeseerboekje van Do. prins.’ O lepidum caput! - De Recensent belooft den Opmerker, indien deze ooit zijn gevoelen over salomo's Hooglied in geschrift aan het lezend publiek wil bekend maken, dat hij zijnen arbeid gaarne zal recenseren. Ziehier, tot eene voorafgaande proeve, onze recensie over den Opmerker zelven. Het zijn woorden van eenen tijdgenoot van luther:

Er ist weder gesaltzen noch geschmaltzen, 
Er ist weder zu sieden noch zu braten, 
Und rohe zu essen taugt er auch nicht. 
Er weisz vornen nicht dasz er dahinden lebt. 
 
De Recensent van james. 



{==397==} {>>pagina-aanduiding<<}

Boekbeschouwing.

De kerken der woestijn, of Geschiedenis van de verdrukking der Protestanten in Frankrijk, van het einde der regering van Lodewijk XIV tot op de Fransche omwenteling, meerendeels naar oorspronkelijke en onuitgegevene stukken bewerkt. Door C. Cocquerel. Met eenige verkorting uit het Fransch vertaald. Iste Deel. Te Groningen, bij M. Smit. 1844. In gr. 8vo. XXIV en 396 bl. f 3-90.

In ons vaderland is in den laatsten tijd de belangstelling bijzonder gevestigd geworden op de Fransche refugés, die ten gevolge van het herroepen van het edikt van Nantes naar onze gewesten de wijk hebben genomen, en van onmiskenbaren invloed geweest zijn op onderscheidene stoffelijke en geestelijke belangen. De Maatschappij van Nederlandsche Letterkunde te Leyden wekte door hare prijsvraag over dit onderwerp twee bekwame schrijvers op tot deszelfs opzettelijke behandeling, en de resultaten van beider onderzoek, van den een' in hun geheel, van den ander, voor zoo verre ons bekend is, nog slechts ten deele, zijn reeds aan het publiek medegedeeld. Aan deze beide werken sluit zich het boek, dat wij thans aankondigen, ten naauwste aan. Het bevat de geschiedenis van die Fransche Protestanten, bij wie de liefde tot het vaderland te sterk was, dan dat zij zich zouden hebben laten bewegen, om het te verlaten, of die door andere redenen genoodzaakt werden, om zich de rampzalige gevolgen te getroosten, welke de onverdraagzaamheid en wreedheid van lodewijk XIV na zich sleepten.
Men heeft aan deze verdrukte en vervolgde Protestantsche gemeenten den naam gegeven van de kerken der woestijn, waardoor zeer eigenaardig zoowel de plaats hunner verzameling, als de treurige toestand, waarin zij ver-
{==398==} {>>pagina-aanduiding<<}
keerden, wordt uitgedrukt. Door de wreedste en onregtvaardigste koninklijke besluiten vervolgd, onophoudelijk aan goed en leven bedreigd, gedwongen, om zich zoo veel mogelijk schuil te houden, en althans iedere godsdienstige bijeenkomst in woestijnen en eenzame plaatsen zorgvuldig te verbergen, mogten zij zich niet ten onregte met dezen naam bestempelen, en de Vertaler heeft wèl gedaan, dien ook op den titel van dit werk te behouden.
Uit den toestand, waarin deze verstrooide en vervolgde Protestantsche gemeenten verkeerden, laat het zich gemakkelijk begrijpen, dat het hoogst moeijelijk moet zijn, eene eigenlijk gezegde geschiedenis aangaande haar te schrijven. Wij hebben hier niet te doen met eene geregeld geconstitueerde maatschappij, maar met eene menigte afzonderlijke gemeenten of zelfs individuen, die, ja, wel door den band des gemeenschappelijken geloofs innig zijn vereenigd, maar wier lotgevallen toch dikwijls geheel afgescheiden zijn en buiten onmiddellijk verband met elkander. Uit den aard der zaak moeten ook de bescheiden, waaruit zulk eene geschiedenis moet worden zamengesteld, zeldzaam en moeijelijk bijeen te brengen zijn. De vrees voor ontdekking en voor de gevolgen, zoo eene vijandige hand papieren mogt vinden, die niet alleen den houder, maar met hem misschien honderden in het verderf konden storten, moest wel afschrikken van het opstellen van schriftelijke berigten; ook mag men vooronderstellen, dat van de schriftelijke oorkonden, die nog gemaakt mogen zijn, vele moesten verloren raken door de zorgvuldigheid, waarmede men ze aan ieder onbescheiden oog moest zoeken te onttrekken.
In enkele familiën intusschen werden belangrijke stukken bewaard, en het zijn deze, die den Heer c. cocquerel aanleiding en gelegenheid hebben gegeven tot het opstellen van zijn werk. Dat zoodanig de oorsprong van dit boek is geweest, is ook uit deszelfs geheelen vorm en inhoud, dunkt ons, duidelijk zigtbaar. Wij zouden schromen, om er den eigenlijken naam van eene geschiedenis aan te geven; het is veel meer de mededeeling van al de belangrijke zaken, die hij in de hem toevertrouwde papie-
{==399==} {>>pagina-aanduiding<<}
ren heeft gevonden, en die eenen toekomstigen geschiedschrijver de bouwstoffen voor zijn werk kunnen opleveren. Wij zeggen dat niet, om aan de verdienstelijkheid van den arbeid des Heeren cocquerel te kort te doen, maar meer om het oogpunt te doen kennen, waaruit men dien moet beschouwen. Voor ons publiek ware zeker eene omwerking van het geheel wel zoo gevallig geweest, of althans had de eerwaarde en geleerde Vertaler zich gerustelijk vele bekortingen kunnen veroorloven van datgeen, wat of te uitvoerig of van minder belang mag worden geacht. Geven wij intusschen een kort overzigt van hetgene wij hier vinden.
Het eerste boek loopt tot aan den tijd van den Oostenrijkschen successie-oorlog, en behandelt in het eerste hoofdstuk, na een woord van inleiding, den dood en de laatste maatregelen van lodewijk XIV, de eerste vernieuwing van de hervormde eeredienst na den oorlog in de Cevennes, en de eerste wetten daaromtrent door de Protestanten in hunne synoden gemaakt, terwijl wij in het volgende hoofdstuk een overzigt vinden over de wetgeving van lodewijk XIV betrekkelijk de zaken der hervormde godsdienst. Rec. kan niet ontkennen, dat hij in deze schikking en behandeling nog al iets vreemds ziet, dat zij reeds dadelijk hem het bewijs opleveren van hetgeen hij vroeger zeide, dat men het werk van den Heer cocquerel geene eigenlijke geschiedenis kan noemen; het ontbreekt daartoe aan de regt geleidelijke orde en planmatige ontwikkeling. In het eerste hoofdstuk vinden wij over lodewijk en zijne laatste oogenblikken veel, dat hier minder te pas komt; terwijl op de stukken, daarin voorkomende, over de plannen van den hoogverdienstelijken jeugdigen antoine court, die de eerste grondslagen legde tot herstelling van de kerkelijke orde en tucht onder de verstrooide en vervolgde Protestanten, in het volgende hoofddeel het genoemde overzigt der vroegere wetten eenigzins zonderling volgt. Op bl. 71 lezen wij: ‘Wij zijn niet voornemens, om ons op te houden bij de eigenlijk gezegde geschiedenis der herreeping, bij de buitensporigheden van

{==400==} {>>pagina-aanduiding<<}
allerlei aard, welke deze na zich sleepte, bij de langdurige en treurige gevolgen, die uit haar voortvloeiden, noch bij het mislukken van het voorgestelde doel zelf, waarvan zij eene merkwaardige en leerrijke proeve heeft opgeleverd.’ Ons zou het toegeschenen hebben, dat veel van datgene, waarbij de Schrijver zich niet wil ophouden, juist eene geschikte en noodzakelijke inleiding tot het geheele werk zou hebben gevormd. De herroeping van het edikt van Nantes, het verlaten des vaderlands door zoo vele duizenden der Protestanten, de daardoor veranderde maatschappelijke betrekkingen hebben noodwendig grooten invloed geoefend op den toestand der achtergeblevenen, en eene ontwikkeling hiervan had grootelijks kunnen strekken, om den lezer den ellendigen staat van zaken te verklaren. Meer belang zou hem dit een en ander hebben ingeboezemd, dan de optelling van al die gelijksoortige edikten, welke wij in het tweede hoofdstuk aantreffen, en waarvan de hoofdinhoud gemakkelijk ware zamen te trekken geweest, terwijl in eene noot de dagteekening der onderscheidene bevelen had kunnen worden opgegeven. Niet gaarne zouden wij onderschrijven, wat wij, bl. 16, lezen, na de mededeeling van lodewijk's stervende taal, dat hij zijne geestelijke leidslieden voor God verantwoordelijk stelde voor hetgeen hij ten aanzien der kerk had gedaan, en dat hij een zuiver geweten had, omdat hij zich daarin op hen had verlaten: ‘Plegtige en ware woorden voorzeker, welke het gedrag en de menigvuldige dwalingen van eenen vorst vermelden, die, oorspronkelijk regtvaardig en groot van geest, alleen door de inblazingen van baatzuchtige dweepers een vervolger werd.’ Er zou een strenger en regtvaardiger vonnis over den eigenbatigen, gevoelloozen wellusteling en dwingeland kunnen worden uitgesproken! Doch dit in het voorbijgaan.
In het derde hoofdstuk wordt ons de inwendige toestand der kerken onder het Regentschap geschilderd. Om de misbruiken tegen te gaan, werd het hoog noodig geoordeeld, dat aan de gemeenten behoorlijk geordende leeraars werden bezorgd; aan deze ontbrak het; ‘de predikant

{==401==} {>>pagina-aanduiding<<}
court en zijne ambtgenooten,’ lezen wij, bl. 83, ‘hadden geene andere roeping, dan die hunner geestdrift, geenen anderen titel, dan dien, welken de kerkelijke vergaderingen van leeken hun hadden opgedragen.’ Menigeen zou misschien met Rec. van oordeel zijn, dat onder Protestanten, die geenen priesterlijken stand erkennen, deze laatste titel genoegzaam had mogen geacht worden. Court oordeelde er anders over en deed zijnen ambtgenoot corteis de oplegging der handen te Zurich verkrijgen en deze aan anderen, ook aan hem zelven, mededeelen, en alzoo, naar de woorden des Schrijvers, ‘voor het hervormde Frankrijk de aaneenschakeling der ordening volgens den Apostolischen regel gedurende den ganschen tijd der vervolging bewaren.’
Onder het regentschap van den Hertog van orleans schenen er voor de vervolgde Protestanten betere tijden te zullen aanbreken. De Regent zelf was hun niet bepaald vijandig, maar waagde het toch niet, om eene met die van zijnen voorganger geheel strijdige staatkunde te hunnen aanzien te volgen. Er kwamen wel gunstige maatregelen ter sprake, bijv. om te Douay eene volkplanting van teruggeroepenen te vormen en daar de heiligdommen der Calvinisten weder te doen openen; maar de zoogenaamde gewetensraad begunstigde de vervolging. Treuriger werd de toestand, toen na den dood van den Hertog van orleans de Hertog van bourbon aan het hoofd der zaken kwam. In 1724 werd dien ten gevolge op nieuw een zeer streng edikt tegen de Protestanten uitgevaardigd, hier bl. 127 en verv. hoofdzakelijk te vinden, waarbij de bijwoning van verbodene godsdienstoefeningen met levenslange galeistraf voor de mannen, met kaalschering en levenslange opsluiting voor de vrouwen bedreigd werd; de predikers zouden met den dood worden gestraft; in denzelfden strengen geest werden straffen bepaald tegen het houden van eenige gemeenschap, het verleenen van eenige hulp aan de aldus aangewezenen. De overmatige strengheid en de daaruit ontstaande onuitvoerbaarheid der koninklijke wet in

{==402==} {>>pagina-aanduiding<<}
al haren omvang werden oorzaak, dat zij slechts ten deele en hier en daar hare toepassing vond.
Intusschen zaten de Protestanten niet stil. Het zesde hoofdstuk hangt ons een tafereel op van het rondreizen van den predikant court, en toont ons, hoe men ook voor de toekomst der kerk zorgde door het oprigten van het Fransche Seminarie te Lausanne, waar jonge heden buiten de grenzen des rijks tot de dienst als leeraars voor de kerken der woestijn werden opgeleid. Wij kunnen den Schrijver niet op den voet volgen, te meer, daar de staatkundige toestand des lands van tijd tot tijd zijne aandacht van de Hervormden aftrekt, en omdat daardoor een geregeld overzigt moeijelijk wordt.
Het tweede boek behelst vooral niet minder treurige tooneelen. De vervolgingen, waaraan de Protestanten blootstonden, worden hier uitvoerig en in bijzonderheden beschreven. Wij komen hier van het algemeene tot het meer bijzondere, tot aandoenlijke bewijzen van moed en standvastigheid, die alles, goed en bloed, voor de heilige zaak des geloofs veil hadden. Het edikt van 1724 werd door die van 1745 nog verscherpt. Daarbij werd onder anderen bepaald, dat zelfs dezulken, ‘welke men wist, dat bij de godsdienstige zamenkomsten waren tegenwoordig geweest, maar niet op staanden voet waren gevat geworden, op bevel van den intendant aanstonds en zonder vorm of zweem van proces, wat de mannen aangaat, naar de galeijen van Z.M. zouden gezonden worden, om daar levenslang als slaven te werken, terwijl de vrouwen of meisjes tot altijddurende opsluiting moesten veroordeeld worden.’ Het sprak wel van zelf, dat ook thans weder eene letterlijke uitvoering van het strafbevel onmogelijk was; maar dat het meer dan eene bloote bedreiging behelsde, en dat dit edikt, in verband met de vorige, tot de jammerlijkste vervolgingen aanleiding gaf, bewijze het volgende, (bl. 280): ‘De kerkers van Montélimart, Valence, Dil, Crest en Grenoble werden met gevangenen opgevuld. Het hof velde onophoudelijk de vreeselijkste vonnissen. Op zes onderscheidene geregtsdagen werden

{==403==} {>>pagina-aanduiding<<}
honderd vijf en zeventig beschuldigden tot levenslange galeijen en andere minder zware straffen veroordeeld. Die straffen waren onderscheiden, al naar dat de gebruiken der parlementen zulks toelieten. Zoo werd alexander parte tot de kaak en tot ballingschap veroordeeld, terwijl zijne boeken moesten verbrand worden; jozef lambert moest de pijnbankstraf ondergaan; jozef maigre werd van zijn ambt als Notaris ontzet en in boete verwezen. De schuren en gebouwen van onderscheidene personen werden afgebroken en tot op de fondamenten gesloopt. Van een groot aantal vrouwen werden sommige, zoo als suzanna moigner en magdalena calvet, aan den beul overgeleverd, om tot bloedens toe met roeden gegeeseld, andere, zoo als de vrouwen pemingat en martha martin, om geschoren en in verbeterhuizen opgesloten te worden. Geen stand werd door deze wreede regtbank verschoond. Van een en dertig edellieden werden sommige tot de eeuwigdurende galeijen veroordeeld, terwijl alle tot boeten verwezen en van hunnen adel vervallen verklaard werden. De Markiezin van montjoux werd in een klooster opgesloten, en een koninklijke lastbrief beval het in hechtenis nemen van den Heer de montroud, van Plan-de-Baye, die bovendien tot het betalen eener boete van drie duizend livres en tot het verliezen van het regtsgebied op zijn landgoed veroordeeld werd. Bij deze onteerende straffen voegde men ook doodvonnissen. Te Grenoble werd de Predikant duperron bij verstek ter dood veroordeeld en zijne beeldtenis op het schavot ten toon gesteld. In het volgende jaar werd insgelijks het doodvonnis uitgesproken over zeven predikanten of proponenten, vouland, descours, dunoyer, roland, dubuisson, a. rang en paul faure. Daar zij zich schuil wisten te
houden, ontkwamen zij de voltrekking. Dit geluk mogt aan louis rang, broeder van eenen der bovengenoemden, niet te beurt vallen. Hij werd in eenen zesentwintigjarigen ouderdom, na slechts weinige jaren in de bediening des Evangeliums werkzaam te zijn geweest, te Livron gevat. Het vonnis hield in, dat de Predikant

{==404==} {>>pagina-aanduiding<<}
rang in de stad Dil zou gehangen worden, dat zijn hoofd vervolgens zou worden afgehouwen, en aan den grooten weg voor de kleine herberg van Livron op eenen paal ten toon gesteld. ‘Onder aan de ladder wierp hij zich op de knieën, deed zijn gebed, en klom vervolgens met moed naar boven. Zoodra hij dood was, scheidde de scherpregter het hoofd van het ligchaam, om hetzelve te Livron ten toon te stellen. Het is bijna ongeloofelijk, ofschoon echte bescheiden het ons verzekeren, dat de commandant van het land van Dil en de grootvicaris van den bisschop er zich niet tegen verzetteden, dat het lijk door het gemeen mishandeld werd.’
Dergelijke tooneelen leveren de hoofdstukken van dit tweede boek in menigte op. Vruchteloos waren de smeekschriften der ongelukkige Protestanten. De vervolgingen roofden hun goed en naam en eer, niet zelden het leven. Bewondering voelen wij voor een geloof, ‘hetwelk te midden der aanhoudende stormen, waaraan het was blootgesteld, aan deszelfs belijders zulk eene groote mate van geestkracht, onderwerping, wijsheid en godsvrucht kon inboezemen.’ (Bl. 390.)
Wij zien het tweede Deel van dit belangrijke werk, waarvan het eerste met het midden der achttiende eeuw eindigt, met belangstelling te gemoet, ofschoon wij ook het geheel, wat den vorm betreft, gaarne eenigzins anders hadden gewenscht.

De leer van de vergeving der zonde. Te Delft, bij J. de Groot. In gr. 8vo. 313 bl. f 2-:

Kan het tot bevordering van echte Bijbelkennis en Christelijk geloof hoogst belangrijk geacht worden, dat ook afzonderlijke stukken der goddelijke waarheid gedurig bij vernieuwing worden onderzocht, opdat daardoor het groot en heerlijk geheel in des te helderder licht worde gesteld, het is echter van het hoogste belang, dat zulk een onderzoek van grondige uitlegkundige studie uitga, dat het door

{==405==} {>>pagina-aanduiding<<}
een' Christelijk wijsgeerigen blik worde bestuurd, en dat het op eene wijze worde voorgedragen, die zoowel geschikt is, om de waarheid aan anderen aan te prijzen, als haar tegen de aanvallen van ongeloof en bijgeloof te verdedigen.
Alzoo beschouwd, is de behandeling van afzonderlijke leerstukken zoo gemakkelijk niet, als zij schijnt. En aan de leer van de vergeving der zonde zijn nog bijzondere zwarigheden verknocht. Hier moet menig voorafgaand en verondersteld begrip, zoo als dat van schuld, van straf, van toerekening in het juiste licht worden geplaatst. Hier moet de kerkelijke Dogmatiek aan den toetssteen der Dogma-historie worden onderworpen, om alzoo tot de Bijbelsche eenvoudigheid te worden weêrgebragt. Zonder een en ander is het onmogelijk, tot heldere bewustheid en kennis van dit geloofsbegrip te geraken.
Stemt de welmeenende en Christelijk-gezinde Schrijver van het werk, aan het hoofd dezes vermeld, met dit een en ander in, dan zal de betuiging hem niet bevreemden, dat wij zijnen arbeid als eene bijdrage tot behandeling van dit leerstuk bereidvaardig ontvangen en aanprijzen, maar, van een hooger wetenschappelijk standpunt bezien, het onderzoek daarmede geenszins gesloten of zelfs gevorderd kunnen achten. Godgeleerden van professie zullen dit ook zonder aanwijzing van onze zijde gemakkelijk inzien. Aan beschaafde Christenen echter prijzen wij dit boek gaarne aan. Zij zullen het niet uit de handen leggen, zonder hunne behoefte aan en ingenomenheid met het Evangelie der verzoening te voelen opgewekt en verlevendigd. Zij mogen met ons eenen Schrijver op prijs stellen, die, schoon in den schoot der Roomsche kerk levende, voor zichzelven tot het inzien kwam, hoeveel menschelijke vonden hier de eenvoudige blijde boodschap der vergeving hebben ontreinigd, en reeds zoo veel licht der waarheid vond, dat zijn werkje ook voor den gemoedelijken Protestant eene nuttige lectuur oplevert. Vooral het zesde Hoofdstuk pleit zeer gunstig voor des Schrijvers Evangelische denkwijze, hoe

{==406==} {>>pagina-aanduiding<<}
veel anders ook de verklaring van enkele uitspraken der H. Schrift te wenschen moge overlaten.
De Schrijver ga voor zichzelven voort op den ingeslagen weg van ernstig Bijbelonderzoek. Hij schreef, niet om roem te behalen bij de wereld, maar om de eer van God te bevorderen en zijne Medechristenen nuttig te zijn. Dat Christelijk doelwit worde overvloedig bereikt! Meerdere kortheid en kernachtigheid van stijl zou er niet weinig toe hebben bijgedragen.




Licht en Leven. Een godsdienstig Handboek voor denkende Christenen. Uit het Hoogduitsch van K.G. Bretschneider. Door C.D. Viehoff, Evang. Luth. Predikant te Monnikendam. Te Amsterdam, bij G. Portielje. 1845. In gr. 8vo. X, 268 bl. f 2-90.

Niet zonder verwondering lazen wij in de voorrede, dat de Eerw. Vertaler, niet zelden van den Schrijver in gevoelen verschillende, evenwel geene vrijheid gevonden heeft, om iets te veranderen of te verzachten, maar gemeend, dat het zijn pligt was, bretschneider zelven te laten spreken. Wij zouden hiertegen niets hebben kunnen inbrengen, indien de Vertaler zich ten doel gesteld had, om een historisch karakterbeeld van bretschneider's godsdienstige denkwijs op te hangen. Dan toch was het van belang, den man geheel alleen te laten spreken. Maar de Vertaler wil toch ongetwijfeld de waarheid bevorderen, want zonder deze licht noch leven. Dan zou het toch geen nutteloos werk geweest zijn, daar, waar hij meende op goede gronden van bretschneider te moeten verschillen, met een woord het min juiste of eenzijdige van diens voorstelling aan te wijzen, om nu niet te zeggen, dat het een eenigzins bevreemdend verschijnsel is, een werk te vertalen, waarmede men het niet zelden geenszins eens is.
Wat het werk zelf betreft, wij voor ons zien niet in, dat er aan de kennis van het door bretschneider ge-
{==407==} {>>pagina-aanduiding<<}
schrevene zoo groote behoefte was. Gaarne stemmen wij toe, dat onderscheidene dezer overdenkingen den lezer nuttig kunnen zijn, maar moeten ook weêr van andere in deze verzameling verklaren, dat zij stellig de leer des Nieuwen Testaments niet wedergeven. De achtste: christus de Zoon Gods, begint met de opmerking, dat een gedeelte der Christenen jezus houdt voor eenen God, die de menschelijke natuur en menschelijke gedaante heeft aangenomen (wie herkent hierin de Protestantsche kerkleer?) dat een ander gedeelte in Hem ziet eenen mensch, die van goddelijke natuur geweest is. De Schrijver verzekert vervolgens, dat, ‘welke van beide voorstellingen omtrent christus men aankleve, in zijn verlossingswerk daardoor geene verandering wordt gebragt. Bij beide kan de Christen van zijne zaligheid verzekerd zijn; bij beide zal hij de leer van christus voor goddelijke waarheid houden en zijne voorschriften gewillig gehoorzamen.’ De Schrijver ziet in de leer de hoofdzaak; dan moge hij gelijk hebben. Anders zoude eene diepere opvatting der Christologie hem van het tegendeel kunnen overtuigen. In allen geval moet het resultaat zijn, dat het er weinig of niets toe doet, hoe men over den persoon van christus denkt. Vooralsnog gelooven wij, dat de redenering van Dr. bretschneider hier meer oppervlakkig dan juist is. Op bl. 124 lezen wij: ‘en wij zouden Hem toch voor den christus Gods moeten houden, al hadde God Hem ook niet uit de dooden opgewekt.’ 't Is mogelijk - maar zeker is het, dat wij het niet zouden hebben gedaan, omdat wij het niet zouden hebben kunnen
doen. Een niet opgewekte christus! Wie zou in Hem geloofd hebben? De Schrijver laat zelf op de zoo even aangehaalde woorden volgen: ‘Maar desniettemin kan deze gebeurtenis ons geloof in christus en onze hoop op eene opstanding uit den dood versterken, en zij moet dáárom reeds gewigtig voor ons zijn, omdat al de leerlingen des Heeren van dezelve getuigen, en omdat van de geloofwaardigheid van deze getuigenis vooral (NB. vooral!) de geloofwaardigheid afhangt van al de berigten, die zij ons omtrent jezus

{==408==} {>>pagina-aanduiding<<}
hebben medegedeeld.’ Bretschneider had, dunkt ons, over de noodzakelijkheid der opstanding van christus dan toch minder sceptisch moeten spreken. - Anders is de overdenking op het Paaschfeest in ons oog eene van de beste, schoon zij zich meer bij de zekerheid, dan bij het belang der opstanding bepaalt, wat ons trouwens in een' man van de rigting van bretschneider niet kan verwonderen. Op de XIVde (lees: XVIde) overdenking, die troost voor hen, die van geliefde betrekkingen moeten scheiden, aanbiedt, hebben wij aan te merken, dat hier ontbreekt, wat zoo dikwijls bij dergelijke troostredenen vergeten wordt, de herinnering aan de onmisbare voorwaarde voor een wederzien der gestorvenen in den hemel. Wat baat het mij, te weten, dat mijne geliefde betrekkingen onsterfelijk zijn, indien ik niet weet, dat zij in christus ontsliepen, en dat ook mij hetzelfde wacht? Onsterfelijk te zijn is een arme troost, als het eeuwige leven er niet aan verbonden is.
Een' inderdaad ontstichtenden indruk maakte op ons de XVIIde overdenking: Het einde des aardschen levens. (Overdenking op het feest van jezus' Hemelvaart.) Zij begint aldus: ‘De Heer werd opgenomen ten Hemel, zoo zegt onze tekst.’ (Marc. XVI:19.) ‘Hierin ligt opgesloten, dat het aardsche leven des Heeren door zijne verwijdering van de aarde en door zijn heengaan naar eene hoogere wereld besloten werd. Ook ons leven heeft een einde. Wie van eene vrouw geboren wordt, wordt geboren om te sterven.’ Vervolgens herinnert de Schrijver, dat, schoon wij ons oog ook voor het einde van ons leven sluiten, dat einde toch komt, en wij wel genoodzaakt zijn, den blik daarop te vestigen. Maar wat - zoo ontwikkelt hij zijne gedachten verder - hebben wij daarbij te wenschen? Deze vraag sluit twee andere in, te weten: wanneer moeten wij wenschen, dat het einde des levens dáár zal zijn, en hoedanig moeten wij wenschen dat het zijn zal. Eigenlijk moest het einde des levens daar zijn, wanneer de levenskracht verbruikt is: derhalve in den hoogen ouderdom. Zulk een einde is voorzeker het meest te wenschen. Dan

{==409==} {>>pagina-aanduiding<<}
wordt de dood eindelijk eene weldaad. Maar wij mogen dit niet onvoorwaardelijk wenschen. Integendeel moeten wij het aan de hoogere wijsheid van God overlaten, hoe lang ons leven duren zal - ‘omdat Hij het beter weet dan wij, welke tijd de beste voor ons is, om ons leven te besluiten. - Wij kunnen dit niet weten, want wij kennen de toekomstige wereld, waarmede dit leven in verband staat, nog niet, en weten dus ook niet, wanneer het de beste tijd is, om hier ons leven te eindigen en ginds weder te beginnen.’ - Dat oogenblik, waarop God ons oproept, is zeker voor ons het beste, en daarom moeten wij alleen daarvoor vreezen, dat wij het einde onzes levens niet door moedwil, misdaad of zonde bespoedigen, en maken, dat het vroeger verschijne, dan het anders zou gekomen zijn. De zwelger, dronkaard, wellusteling, de slaaf zijner hartstogten, de roekelooze, slechts dezen kan het einde des levens (met uw verlof, Rec., staat er waarlijk, ‘slechts dezen?’ - Ja lezer, bl. 169) niet wenschelijk zijn, omdat het bewustzijn hen foltert, dat zij zelven door hunne dwaasheden en zonden den draad huns levens verkort en afgesneden hebben. ‘Dit alzoo hebben wij ten aanzien van het einde des levens te wenschen, dat hetzelve, zoo al niet in hoogen ouderdom, dan ten minste volgens Gods beschikking kome, en niet door eigene schuld worde bespoedigd.’ - Daarmede paart zich dan de wensch, dat wij het leven mogen besluiten op eene niet te smartelijke wijze, ondersteund door de deelnemende liefde der onzen, waardig bevonden, om door hen betreurd te worden, en bovenal wel voorbereid op onzen dood en de daarop volgende verantwoording. De Schrijver zegt teregt, dat wij het eerste niet, maar het laatste wel in onze magt hebben, dat alles nog kan verdragen worden, indien de ziel slechts niet door inwendige onrust gekweld wordt, zich met God kan vertroosten, en niet siddert voor zijn oordeel. - Dan vervolgt hij
(zeker nog al vreemd in eene overdenking op Hemelvaartsdag): ‘Zoo stierf christus onze Heer. Hij stierf vroeg, stierf eenen gewelddadigen dood, leed de vreeselijke folteringen van het kruis, stierf

{==410==} {>>pagina-aanduiding<<}
niet in de armen zijner vrienden, maar van hunne troostrijke toespraak en hulpe verstoken; doch Hij stierf met een rein geweten, in vrede met zijnen God, aan wien Hij stervend Zijnen geest aanbeval en bemoedigd door het uitzigt op eene toekomstige vergelding.’ En nu deze overgang: ‘Ook ons vergezelt de hoop, bij het eindigen van onze aardsche loopbaan. En wat hopen wij? Wat mogen wij bij het einde des levens verwachten?’ Vooreerst, dat God het goede door ons gesticht en bevorderd zal behouden en de onzen zal behoeden. Verder dat wij in eene hoogere wereld zullen worden opgenomen. Omdat wij deze hoop mogen koesteren, is het van belang voor ons te vragen: hoe behooren wij ons voor te bereiden op het einde onzes levens? Ons leven moet voorbereiding zijn, om het waardig en zalig te kunnen besluiten; het ligchaam moeten wij bewaren en onze zielen in zulk eene gesteldheid brengen, dat wij den dood niet behoeven te vreezen, maar integendeel altijd bereid zijn, de aarde te verlaten en van ons leven rekenschap af te leggen. ‘En deze gerustheid schenkt ons het godsdienstig geloof, dat ons boven de verschrikkingen des doods verheft, en het bewustzijn, dat wij deugdzaam hebben geleefd.’ Voorts moeten wij de achting en deelneming onzer medemenschen ons waardig maken, voor de onzen zorgen, goeddoende niet vertragen en trachten rijk te worden voor de eeuwigheid, kennis en deugd aan te kweeken enz.
Dit is de gang van denkbeelden in eene overdenking op het feest van jezus' Hemelvaart. Wij ontkennen niet, dat wat hier gezegd wordt goed en waar is, schoon wij het specifisch Christelijke hier ongaarne misten, maar vragen, of de hemelvaart van christus niets gepasters te overdenken geeft. Men moge door zulke overdenkingen elken dag gesticht worden; op het feest der hemelvaart doet het Christelijk geloovig hart hoogere eischen en heeft aan zulke algemeene redeneringen niet genoeg.
Andere overdenkingen in deze verzameling voldeden ons beter. Ook willen wij den smaak van anderen niet beoordeelen. 'tKan zijn, dat velen versterking voor hun ge-
{==411==} {>>pagina-aanduiding<<}
loof in dit werk vinden. Maar wij blijven het er voor houden, dat, als de Eerw. Vertaler uit den voorraad van stichtelijke lectuur in Duitschland iets op onzen bodem wil overplanten, zijne keus gelukkiger had kunnen zijn en meer berekend naar de behoeften van onzen tijd.
De vertaling, als vertaling beschouwd, is, naar ons oordeel, zeer wel gelukt.

Het Leven van den Aflaatprediker Dr. Johannes Tetzel. Eene bijdrage tot de Geschiedenis der Kerkhervorming en van den Aflaat, door Mag. F.G. Hofmann. Te Zaltbommel, bij J.P. Crol. 1846. In gr. 8vo. VIII, 193 bl. f 1-90.

Te midden van zoo vele beroemde mannen, als de XVIde eeuw in Europa heeft opgeleverd, staat de naam van johannes tetzel met een zwarte kool geteekend. Geen aflaatprediker is ons bekend, die de onbeschaamdheid tot zulk een uiterste gedreven heeft. Zijn ergerlijk gedrag wekte den grooten luther uit den sluimer op. Zoo gaf hij, zonder het te willen, de eerste aanleiding tot de gezegende kerkhervorming. En wij, in hare weldaden ons dankbaar verblijdende, kunnen eene onpartijdige en volledige levensbeschrijving van dien beruchten man niet overbodig en onbelangrijk achten.
Zulk eene levensbeschrijving wordt ons hier aangeboden. Oorspronkelijk werd zij opgesteld door den Predikant schreiter in Saksen, daarna door den Magister hofmann te Leipzig omgewerkt en met aanteekeningen verrijkt, eindelijk, na diens afsterven, door poppe in 1841 in het licht gezonden. Geheel de inhoud getuigt ten voordeele van de geleerdheid der Schrijvers. En gelijk de aanteekeningen ons de meest gunstige gedachten inboezemen van de onvermoeide zorg, aan deze monographie te koste gelegd, zoo blijkt het vooral uit het uitvoerig aanhangsel, dat de algemeene en bijzondere bronnen der geschiedenis geraadpleegd en met oordeel zijn gebruikt ge-
{==412==} {>>pagina-aanduiding<<}
worden. Op grond hiervan, aarzelen wij niet, de deugdelijkheid en volledigheid van dit geschrift hoog te roemen en over deszelfs uitgave ook in onze taal ons te verblijden.
De levensbeschrijving zelve wordt voorafgegaan door een geschiedkundig verhaal van den oorsprong der aflaten, die vroeger en ook in de eeuw der Hervorming, op last van den Paus, werden uitgevent. Hoe belangrijk ook, dit verhaal had, onzes inziens, beknopter kunnen zijn. De aandacht van den lezer is reeds vermoeid, eer de eigenlijke hoofdpersoon optreedt. Eerst op bl. 60 vangt de levensbeschrijving van tetzel aan. Geboren te Leipzig, studeerde hij aan de Hoogeschool aldaar, en verkreeg er in 1487 de waardigheid van baccalaureus in de wijsbegeerte. Spoedig daarop begaf hij zich tot de orde der Dominicanen, werd, dertig jaren oud, tot priester gewijd, en maakte spoedig met zijn prediken grooten opgang. Van 1502 af was hij, door Paus alexander VI daartoe benoemd, als aflaatprediker ijverig werkzaam, en verwierf zich de gunst van het Roomsche hof. Het verhaal van zijne reizen, van de proeven zijner bekwaamheid om de menschen geld af te persen, en van de onaangenaamheden, die hij door zijne onbeschaamdheid en zedeloosheid zich berokkende, wordt door merkwaardige anecdoten afgewisseld, waaronder het gebeurde met fr. myconius, bl. 71-75, en met georg. agricola, bl. 75-77, bijzondere vermelding verdient. Eenmaal zelfs werd tetzel wegens zijne misdrijven tot de smadelijkste doodstraf veroordeeld. Van die straf ontslagen, verschafte eene reis naar Rome hem een' magtigen beschermer in albert, Aartsbisschop van Brandenburg. Zelfs werd hij onder arcimboldi, wien het opperbestuur van den aflaat, door leo X uitgeschreven, was opgedragen, aangesteld tot subnuntius en apostolisch ondercommissaris-generaal. In die betrekking was hij daarna onder genoemden albert ijverig werkzaam, tot dat luther te
Wittenberg tegen hem optrad. Luther's gedrag tegenover hem wordt in het breede beschreven en tegen later ingebragte vermoedens van nijd en afgunst met kracht verdedigd. De aflaatpre-
{==413==} {>>pagina-aanduiding<<}
diker, op den duur tegen zulk een' tegenstander niet opgewassen, werd diep vernederd, en stierf op beklagelijke wijze den 4 Julij 1519 in het Dominicaner-klooster te Leipzig, waar hij ook begraven werd.
Tot aanbeveling van dit belangrijk geschrift, dat wij in veler handen wenschen, deelen wij eene aardige anecdote mede, die bl. 105 gevonden wordt. Te Leipzig had een Edelman met ergernis gehoord, op welk eene schaamtelooze wijze tetzel zijne aflaatwaren aanbeval, en was daarover zoo verontwaardigd, dat hij naar eene gelegenheid uitzag, om den vuigen bedrieger op eene gevoelige wijze te tuchtigen. Toen tetzel vele aflaten verkocht en zijne kist rijkelijk met geld gevuld had, kwam de Edelman bij hem, en vraagde, of tetzel hem inderdaad de zonden kon vergeven, die hij in het toekomende plegen zou? Indien dit zoo was, wilde hij hem voor zulk een aflaatbrief terstond tien daalders geven. Dit, misschien te rijke, aanbod verwekte bij den aflaatprediker eenige achterdocht, waarom hij aanvankelijk zwarigheid maakte, het aan te nemen. Eindelijk echter verklaarde hij zich bereid, aan het verlangen van den Edelman te voldoen, indien deze hem, wijl het een bijzonder en gewigtig geval betrof, voor den aflaatbrief dertig, of ten minste twintig daalders wilde betalen. De koop werd daarop spoedig gesloten. Toen nu tetzel eenigen tijd daarna uit Leipzig vertrok, wachtte de Edelman met eenige knapen hem in een woud op, ontnam hem niet alleen al het geld, maar deed hem bovendien de kracht zijner gespierde armen op eene onzachte wijze voelen, en verliet den getuchtigde, die thans zonder geld weder naar Leipzig moest terugkeeren, met de woorden: ‘dit is de zonde, welke ik doen wilde, en die gij zelf mij reeds vooraf vergeven hebt.’ De beschimpte aflaatkramer klaagde hierover bij den Hertog georg. Deze ontbood den Edelman bij zich en ontving hem zeer onvriendelijk. Doch toen de Edelman hem de gansche toedragt van het gebeurde verhaalde, en ook den aflaatbrief vertoonde, waarin hij reeds bij voorraad
vergiffe-
{==414==} {>>pagina-aanduiding<<}
nis voor zijne daad ontvangen had, liet hij hem ongestraft vertrekken.
De vertaling, door h.j. hartsohn bewerkt, is vrij goed uitgevallen.

Luther's sterfdag, door eenen Hervormden Leeraar met zijne Gemeente godsdienstig herdacht. Te Amsterdam, bij J. van der Hey en Zoon. 1846. In gr. 8vo. 30 bl. f :-25.

De Hervormde Leeraar, op den titel genoemd, is de Heer j.a.m. mensinga, Predikant te Sijbecarspel. De leerrede, in deze bladen vervat, heeft tot tekst: Hebr. XIII:7. Luther's laatste levensdagen en zijn afsterven worden daarin eerst geschetst, en daarna kortelijk aangewezen, dat zijn zacht en zalig uiteinde was voorbereid geworden door een' reinen levenswandel, door onafgebrokene en getrouwe werkzaamheid, door de vervulling eener weldadige taak, die hij als afgedaan mogt beschouwen, en door een hartelijk geloof in jezus christus, in wien hij de rust zijner ziel gevonden had. De leerrede laat zich aangenaam lezen, ofschoon het plan, uit een homiletisch oogpunt beschouwd, niet boven alle berisping verheven schijnt. Ook is het practisch gedeelte, onzes inziens, wat schraal uitgevallen, en de tekst te veel als motto gebruikt. En wie zou volgens den titel niet verwachten, dat hier meer dan de enkele leerrede zou zijn medegedeeld? Desniettemin verblijden wij ons over de uitgave, met den welgemeenden wensch, dat de lezing voor velen in onze dagen ruimschoots gezegend moge zijn.

De viering van den Zondag. Een woord aan zijne tijdgenooten van H.W.A. Schuur, Predikant te Mühlhausen. (Overgenomen uit de Pruissische Provinciale Kerkbode.) Te Amersfoort, bij W.J. van Bommel van Vloten. 1844. In kl. 8vo. 69 bl. f :-75.


{==415==} {>>pagina-aanduiding<<}

Naar ons inzien bestaat de waarde van dit boeksken vooral daarin, dat het, met billijke veroordeeling van alwat zonder grond wordt aangevoerd voor het verpligtende tot de viering van den zondag of tot de onbehoorlijke en bijgeloovige wijze der viering van den eersten dag der week, en dus met verwerping van al het onhoudbare en onverdedigbare, opmerkzaam maakt op de verderfelijke gevolgen der verwaarloozing van den Christelijken rustdag, niet alleen voor de belijders van het Christendom, maar ook voor de burgerlijke maatschappij in het algemeen. Te gelijk wijst de Schrijver den heilzamen invloed aan der geregelde en gemeenschappelijke onderhouding van eenen dag, besteed tot plegtige godsdienstoefening, tot onderzoek en overdenking der waarheden van de godsdienst. Moge ook het een en ander in dit boekje voorkomen, hetwelk minder van toepassing is op onzen landaard, over het geheel verdient het de opmerkzaamheid van al onze landgenooten, tot welke Christelijke gezindheid ook behoorende, ja van ieder, wien ook maar het geluk der menschheid ter harte gaat; terwijl het bovendien veel onderhoudender is, dan men van de behandeling van zulk een onderwerp zou verwachten.

Schets der Oorziekten. Door Dr. T. Polansky, praktiserend Geneesheer te Weenen; uit het Hoogduitsch vertaald en met eenige Aanmerkingen vermeerderd. Te Amsterdam, bij M. Coster, Jz. 1844. In gr. 8vo. VIII, 132 bl. f 1-80.

Een vreemd verschijnsel mag het genoemd worden, eene vertaling over oorziekten te kunnen aankondigen; daarom strekt het Ref. tot genoegen, de aandacht der geneeskundigen op dit werkje te kunnen vestigen. Enkele uitzonderingen niet medegerekend, is toch het veld der Otiatrika hier te lande nog geheel onbeploegd. En waarom, vragen wij, is dit het geval? is het, omdat er bijna geene oorziekten in ons land gevonden worden? is het, omdat ons land zóó

{==416==} {>>pagina-aanduiding<<}
gunstig gelegen is, dat de aanleidinggevende oorzaken tot het voortbrengen derzelve zoo zeldzaam zijn? Het doet Ref. leed, te moeten betuigen, dat juist door de ligging van ons land deze ziekten bij ons, misschien meer dan in eenig ander land voorkomen. Gelijk dit veelal het geval is, zoo moeten er jaren verloopen, alvorens wij de verbeteringen van het buitenland, voornamelijk in het geneeskundige vak, overnemen. De groote menigte van geneeskundigen toch rekent het beneden zich, om een gedeelte van het vak meer bijzonder te beoefenen; de geneeskundige, die geen' tijd heeft of geen' lust gevoelt tot studeren, haalt medelijdend de schouders op voor hem, die daarop eene uitzondering maakt, en krijt hem voor een' kwakzalver uit, die zich specialist durft noemen. Maar zij willen of kunnen niet begrijpen, dat hij, die één' tak der geneesen heelkunde tot het onderwerp zijner bijzondere studie heeft genomen, met den geheelen omvang der geneeskundige wetenschappen moet bekend zijn; en dat ook daarom de naam van specialist slecht gekozen is. Wat zoude het lot der borstziekten geweest zijn, indien niet enkele mannen zich daarmede bijzonder hadden onledig gehouden? Welke vorderingen zijn er niet gemaakt op het gebied der steengebreken? Wordt de specialiteit der oogziekten niet in alle landen gunstig erkend? En wat zoude het lot der oorlijders zijn, indien niet hier en daar een geneeskundige optrad, die zich met deze gebreken op eenen echt wetenschappelijken voet bezig houdt? Om deze redenen noemde Ref. het een gelukkig verschijnsel, eene vertaling over oorziekten te mogen aankondigen. De sluimerende geest schijnt te ontwaken, men begint te gevoelen, dat wij ook hierin, vergeleken met het buitenland, niet in de schaduw kunnen staan. Gaan wij toch de pogingen na, die sedert een twintigtal jaren in het buitenland werkende zijn. Slaan wij het oog op den grooten
itard, die zijn geheele leven besteedde, om het lot der gehoorlijders te verbeteren - op deleau, die een geheel nieuw middel aan de hand gaf, om het middengedeelte van het oor te onderzoeken. Menières, de tegenwoordige geneesheer van het doofstom-
{==417==} {>>pagina-aanduiding<<}
men-instituut te Parijs, maakt dikwijls opmerkingen en resultaten bekend. Zien wij al verder in Duitschland den bekenden Dr. wilhelm kramer, die reeds in 1834 een werk over oorziekten bekend maakte, die nu kortelings een werk in het licht deed verschijnen, waarin uit tabellarische overzigten de resultaten der behandeling van 2000 oorlijders worden bekend gemaakt; de werken van pappenheim, von gaal, frank, lincke, gelijk ook de menigte andere kleinere brochures, zijn den wetenschappelijken geneeskundige te goed bekend, om hier in bijzonderheden te treden. Men ziet den kundigen Dr. schmalg, uit Dresden, zijne onvermoeide pogingen toewijden aan het lot der doofstommen. En wat ziet men nu hier te lande? Op enkele uitzonderingen na, niets; integendeel beijveren zich de geneeskundigen bij ons, om hen, die zich daarmede bezig houden, tegen te werken. Wisten zij echter, welke moeijelijkheden met de beoefening daarvan gepaard gaan, zij zouden hun geduld bewonderen, en hen aanmoedigen. Wat nu vooral het boven aangekondigde werkje betreft, de Vertaler had, naar Refs. inzien, eene gelukkiger keuze kunnen doen; het werk van von gaal ware voor ons land beter geschikt geweest. Want polansky maakt de geneeskundigen slechts zeer oppervlakkig met de vorderingen in het practische gedeelte der oorheelkunde bekend. Ref. wil echter, als zijnde dit de eersteling hier te lande, niet te streng zijn. En moge het vertalen, naar zijn oordeel, meerendeels onnoodig geworden zijn, zoo is het Refs. gevoelen, dat het eene weldaad
zoude zijn, indien dit werkje door andere goede gevolgd wierd. Daarom zullen de aanmerkingen, die te maken waren én op het werkje zelf, én op vertaling en uitvoering, achterwege blijven, en van harte wenscht Ref., dat deze vertaling tot grondslag moge dienen, om de Hollandsche geneeskundigen meer en meer aan te sporen, dit vak zoodanig te gaan beoefenen, als de tegenwoordige stand der geneeskundige wetenschappen zulks vereischt; dat daardoor dan de aangewende moeite van den Vertaler moge beloond worden. Den Uitgever wenschen wij een goed debiet toe.

..m...


{==418==} {>>pagina-aanduiding<<}

Geschiedenis der achttiende Eeuw en der negentiende tot op den ondergang van het Fransche Keizerrijk, door F.C. Schlosser, Hoogleeraar te Heidelberg. VIIIste Deel. Te Groningen, bij W. van Boekeren. 1844. In gr. 8vo. 468 bl. f 3-75.

Dit geheele lijvige boekdeel voert ons weder van de staatknndige tot de letterkundige geschiedenis en behoort alzoo voorzeker niet tot de minst aanlokkelijke deelen van schlosser's belangrijk werk. Ter regte beoordeeling van hetzelve moet men vooral niet vergeten, dat de Schrijver zich over de aesthetische waarde der letterkundige voortbrengselen, waarover hij spreekt, eigenlijk niet bekommert, en dat het hem voornamelijk te doen is om den invloed, dien de literatuur op het maatschappelijke en geestelijke leven der wereld gehad heeft, ofschoon wij daarom niet willen ontkennen, dat ook nu weder zijn individueel oordeel over de aesthetische waarde van vele der werken zich in de wijze openbaart, waarop hij over dezelve spreekt. Bij de lezing van dit deel, waarvan een gedeelte, en een belangrijk gedeelte, ook aan de behandeling van theologische verschijnselen in de letterkundige wereld is toegewijd, zal men ook op menige plaats in zienswijze van schlosser meenen te moeten verschillen. Niemand zal het verwonderen, dat hij tot de zeer liberalen in theologische zaken behoort, en zijn afkeer van alles, wat naar het obscurantisme van onze dagen zweemt, voert hem ligtelijk wel eens te ver. Bij den toestand der theologische partijen in Duitschland laat zich dit ook gemakkelijk verklaren. Er komt intusschen in dit deel menige plaats voor, waar hij zijne hooge ingenomenheid uitdrukt met datgene, wat hem het wezen des Christendoms is, en wat bij hem scherpelijk is onderscheiden van dat, wat hij de volksreligie noemt, dat is, het Christendom, gelijk het naar het bepaalde stelsel van deze of gene kerk wordt gepredikt. Een en ander behoort bij het lezen van dit deel niet uit het oog te worden verloren. Wij zullen slechts een zeer oppervlakkig verslag van den rijken inhoud kunnen geven.
Het eerste hoofdstuk behandelt de letterkundige geschiedenis van Engeland. Geheel vereenigen kan Ref. zich niet

{==419==} {>>pagina-aanduiding<<}
met datgene, wat in de eerste § over roman en humor wordt gezegd, en waarin schlosser onzes inziens een te ongunstig oordeel over beide velt. Ongetwijfeld vloeit dit voort uit het forsche en krachtige van zijnen geest, die in deze soort van literatuur minder smaak kan vinden, en daardoor ook omtrent hare aesthetische waarde ligt onbillijk wordt. Zoo de Tristram Shandy nog eenige genade in zijn oog vindt, anders is het met de Sentimental Journey van sterne, van welke het heet, ‘dat zij in het vlakke en kleurlooze karakter der algemeenheid overging, 't welk de nieuwste literatuur der Engelschen, Franschen en Duitschers in de laatste tientallen jaren heeft aangenomen.’ In de daad, het een zoowel, als het ander, mag onder de paradoxen geteld worden. Meer behaagde ons § 2. over het ontstaan en den aard der Engelsche zoogenaamde blaauwkousen in den tijd, gelijk schlosser zegt, toen ook de vrouwen boeken in de wereld begonnen te zenden in plaats van op hare kinderen te passen. Niet op al de letterkundige vrouwensalons past de naam van blaauwkousen, de spotnaam ter aanduiding van achteloosheid in voorkomen en kleeding, die bij de zoogenaamde geleerde of geletterde vrouwen niet zeldzaam is. De Schrijver voert ons achtereenvolgens de salons binnen van lady mary wortley montague, de bekende schrijfster eener reis naar Konstantinopel, van elizabeth montague, van mevrouw vesey, waar de ruwe johnson het orakel was, en waar de naam van blaauwkous het eerst in toepassing kwam, van mevrouw thrall, later piozzi, die hare opvoeding gedeeltelijk aan denzelfden johnson had te danken en later over dezen een geheel boekdeel met anecdoten in het licht gaf, en bij wie onder
anderen ook miss burney, schrijfster der Evelina, verscheen en in naam kwam. Dat eenen schlosser de schriften van deze en dergelijke vrouwen weinig smaken, kunnen wij ons gemakkelijk begrijpen; maar dit neemt niet weg, dat zij in hunne soort toch niet onverdienstelijk zijn, en dat zijne harde veroordeeling niet volkomen billijk is. Wij zouden ook twijfelen, of schlosser de regte man is, om de bellettristische literatuur juist te beoordeelen, wanneer wij bl. 26 lezen, dat uit deze gezelschappen de nog steeds voortdurende zoogenaamde wereldliteratuur voortsproot, in wier kalmen, breeden, verstandig onderrigtenden, nooit inspannenden, somwijlen vermoeijenden toon

{==420==} {>>pagina-aanduiding<<}
slechts lord byron eenige genialiteit bragt; een oordeel, dat zeker vreemd klinkt, wanneer men aan de wezentlijk groote mannen denkt, die Engeland in de latere tijden tot sieraad verstrekten, en waarvan er onderscheidenen kunnen genoemd worden, die, zoo zij al niet in genie met byron op ééne lijn kunnen geplaatst worden, toch zeker weldadiger op hunnen tijd hebben gewerkt, dan deze.
Wij vinden schlosser meer op zijn eigen grondgebied, wanneer wij hem in de volgende § over robertson, hume en gibbon hooren spreken. Zijn oordeel over den eerstgenoemde kon bij de tegenwoordige eischen der historiographie niet anders uitvallen, dan wij het hier vinden. Robertson was een vlijtig, correct, duidelijk schrijver, uitstekend voor zijnen tijd berekend, maar zich daarboven weinig verheffende, ofschoon zijne geschiedenis van karel V. nog altijd een belangrijk en nuttig werk blijft. Opmerkelijk zeker is de plaats, hier uit gibbon aangehaald, waarin deze den verschillenden indruk beschrijft, die het lezen van robertson's en van hume's geschiedenis op hem maakte. ‘De wel berekende aanleg van het geheele werk, de krachtige taal, de gezonde perioden van doctor robertson deden in mij de eerzuchtige hoop ontvlammen van eenmaal in staat te zijn in zijne voetstappen te treden. De kalme filosofie, de onnavolgbare, niet kunstig voortgebragte schoonheden van zijnen vriend en mededinger dwongen mij meermalen, het boek met een gemengd gevoel van verrukking en moedeloosheid uit de hand te leggen.’ Uit de aanhaling van deze woorden ziet men reeds, hoe schlosser zelf over hume denkt, die, ‘als diepdenkend, scherp onderzoekend, sceptisch wijsgeer,’ de geschiedenis schreef; het gebrekkige van zijn werk ziet hij intusschen geenszins voorbij. Doch blijkbaar is het, dat hij van de drie beroemde Engelsche historici aan hume verre de voorkeur geeft. Gibbon, wiens talenten hij niet miskent, boezemt hem blijkbaar weinig eerbied in; zijne sofistiek en rhetoriek, zijne geheel Fransche vorming en geest staan hem teregt tegen, omdat zij in strijd zijn met de opregte liefde tot de waarheid, en wij ontleenen
te liever eenige regelen uit zijn oordeel over gibbon, omdat zij ons tevens ter beoordeeling van schlosser zelven van belang schijnen, wiens dikwijls harde en sterke uitdrukkingen ligtelijk tot eene verkeerde beschouwing van zijne denkwijze aanleiding kunnen geven. ‘Onbegrensde ijdel-
{==421==} {>>pagina-aanduiding<<}
heid, begeerte naar roem en glans, van geest en vlijt ondersteund, kunnen kunstenaars en volmaakte kunstwerken vormen; maar echte geestdrift voor waarheid en regt, de eenvoudige zin voor een stil leven, dien de geschiedenis door voorstelling van het wild gewoel der wereld voeden en aankweeken moet, wijken van haar, als voor booze geesten, terug. Vurige liefde voor eeuwige waarheid en eeuwig regt komt door genade van boven en door deze alleen in des eenvoudigen en ootmoedigen hart.’ (Bl. 37.)
Wij zouden te uitvoerig worden, indien wij den Schrijver in zijne beschouwing van de staatkundige schrijvers en de redenaars ten tijde van den Amerikaanschen oorlog op den voet wilden volgen. Dat het ook hier niet aan belangrijke stoffe ontbreekt, zal eene bloote optelling van hen doen zien, over wie in deze gehandeld wordt. Wilkes en junius, over wie in het vorige deel reeds is gesproken, worden hier op nieuw meer bepaaldelijk met het oog op hunne geschriften beoordeeld. Burke en fox zijn de mannen, die hier vervolgens optreden, over welken laatste het oordeel veel gunstiger is, dan over den eerste. Over price en payne wordt vervolgens gehandeld, en eindelijk het oog op franklin gevestigd, over wien insgelijks in het vorige deel reeds gehandeld was.
In het tweede hoofdstuk wendt de Schrijver het oog op de Fransche letterkunde, en dat deze hem geene ruimere stof tot loftuitingen oplevert, laat zich ligtelijk begrijpen. Waar hij over eenen diderot en zijne liederlijke romans spreekt, die hem door geheel Europa beroemd maakten en de gunst van vorsten en grooten bezorgden, moet zijne verontwaardiging wel worden opgewekt. Van anderen aard was de invloed van marmontel, maar daarom naar het oordeel van schlosser niet minder verderfelijk; omdat hij, ‘niet zoozeer onzedelijk maakt, als veeleer verslapt en ontzenuwt en de begrippen van deugd en ondeugd verwart en vermengt...... De deugd wordt zoo gemakkelijk, zoo aangenaam gemaakt, feilen en overtredingen worden met opzigt tot hare werking op 's menschen ziel en karakter als van zoo weinig belang voorgesteld, dat de onmetelijke kloof tusschen zelfbeheersching en zinnelijk leven onmerkbaar verdwijnt. Ernst en strenge tucht worden tot hatelijke en zwarte overblijfselen uit een' verleden tijd gemaakt; weekhartigheid, zinnelijk medelijden, enkele handelingen

{==422==} {>>pagina-aanduiding<<}
van milddadigheid, zinnelijke liefde en ontferming uit het onbehagelijke van den aanblik van lijdenden ontsprongen: derhalve de zinnelijke aandoeningen en natuurlijke bewegingen, die, 't is waar, tot deugd leiden en helpen kunnen, gelden voor hetgeen op zich zelf en voor God en het geweten regt en goed is.’ Nadat over raynal gehandeld is, vinden wij in eene volgende § den gedenkwaardigen strijd van rousseau tegen de Geneefsche regering, in zijne Lettres de la Montagne gevoerd, waarbij tevens een helder inzigt wordt gegeven van de burgerlijke inrigtingen dezer stad. Met een woord over buffon en de verdiensten van dezen met betrekking tot verlichting en bestrijding van verouderde dwalingen eindigt deze §. Van de derde § van dit hoofdstuk kunnen wij slechts den belangrijken inhoud opgeven, hij handelt over de filosofische staatsoeconomen en staatkundigen; wij zouden te diep moeten intreden in de zaak, indien wij de stelsels van quesnay en gournay hier wilden ontwikkelen, welke laatste, zegt schlosser, zich aansloot ‘aan de lieden, welke thans overal nevens den hoogen adel stem en zitting hebben. Tegenwoordig namelijk, na honderd jaren, zijn woekeraars en speculanten ook op het vaste land niet langer plebejers, maar eene soort van patriciërs, die geld schaffen, het leven in eene groote machine verkeeren, eene nieuwe vrijwillige lijfeigenschap der arbeidende klassen grondvesten en vorstelijke weelde ten toon spreiden.’ Belangrijk is vooral ook, wat hier over turgot gezegd wordt.
Zoo de beide voorgaande hoofdstukken met zorg waren bewerkt, niet minder moest dit het geval zijn met het derde, dat de Duitsche letterkunde beschouwt met opzigt tot openbaar en huiselijk leven, tot den gezelligen toon en de heerschende zeden. Nog veel minder, dan bij de vorige afdeelingen, is het ons hier mogelijk, om ook slechts een oppervlakkig overzigt te geven van den rijken inhoud van dit hoofdstuk, dat verre weg de grootste helft van dit lijvige boekdeel beslaat. De wijsbegeerte is het eerste vak van letterkunde, waarover gehandeld wordt tot op de invoering der Kantiaansche wijsbegeerte op twee hoogescholen. Eigenlijk levert tot op dat tijdstip de philosophie weinig op, en merkwaardig is slechts, hoe de kantiaansche begrippen een tijdlang enkel in de school werden geleerd en opentlijk onbekend bleven, totdat zij door kant's leerling hippel het eerst publiek werden gemaakt, en later door schulze en

{==423==} {>>pagina-aanduiding<<}
reinhold voor het algemeen toegankelijk werden. Wanneer wij de namen noemen van semler, ernesti, michaëlis, griesbach, dan gevoelen wij terstond, welk een gewigtig tijdvak voor de theologie hier door schlosser wordt ingetreden, en schoon hij natuurlijk hunne wetenschappelijke verdiensten slechts als van ter zijde heeft te waarderen, zoo moet hun invloed ter bestrijding van verouderde begrippen natuurlijk hunne namen hier met belangstelling doen lezen. Treuriger tafereel hangt de volgende § op. Wij komen daar weder tot basedow's opvoedingsplannen en derzelver uitvoering, en bedroevend is dat, wat wij hier van 's mans zedelijkheid, wat wij hier over den beruchten bahrdt en zijne werkzaamheden vinden opgeteekend. Eberhardt en zijne Apologie van socrates vindt hier ook zijne plaats. Wij mogen den Schrijver niet volgen, als hij nu verder dieper het letterkundige leven in Duitschland intreedt, en de aldaar strijdende partijen ten tooneele voert. Nicolaï en zijne romans en Duitsche Bibliotheek, wieland en zijne verbindtenis met de gebroeders jacobi en den Duitschen Mercuur, de Göttinger rigting der poezij, de sentimentaliteit (Werther, Siegwart enz.) leveren de stoffe op tot beschouwingen en beoordeelingen der literatuur en haren invloed op het leven, die hoogst belangrijk zijn. Dat dit laatste vooral ook het groote doel dezer beschouwingen is, moet niet vergeten worden bij schlosser's spreken over lessing en diens uitgave van de Wolfenbuttelsche fragmenten, aanvallen tegen het Christendom, door reimarus geschreven. Lessing staat zeer hoog in de schatting
des Schrijvers, veel hooger dan herder, wiens verdiensten intusschen geenszins worden voorbijgezien en over wiens werken hier zeer belangrijke opmerkingen worden gelezen. Dat lavater en zijne gelaatkunde weinig genade in schlosser's oogen vinden, wien zal dat verwonderen? Lichtenberg's persifflage van deze quasi wetenschap wordt dan ook hoogelijk geroemd, en er worden daaruit stekelige proeven medegedeeld. Evenmin als lavater, kon ook jung stilling aan onzen Schrijver behagen. Het geheel van deze letterkundige geschiedenis levert een tooneel op vol beweging en leven en strijd, dat eene opmerkzame beschouwing overwaardig is. In de laatste plaats staat schlosser nog stil bij geschiedenis, journalistiek en staatswetenschap, gelijk deze in dit tijdperk werden behandeld. In het eerstgenoemde vak

{==424==} {>>pagina-aanduiding<<}
verdienen hier vooral schlözer en spittler te worden genoemd, terwijl het van dohm wordt betreurd, dat hij zich van de geschiedenis tot het practische leven terug trok. Veel minder gunstig oordeelt hij over den Zwitser johannes muller.
Wij eindigen hier onze zeer gebrekkige opgave van den grooten inhoud dezes boekdeels. Zoo wij ons niet overal met het oordeel van den Schrijver kunnen vereenigen, en nu eens op zijnen lof, dan eens op zijne berisping wel wat zouden willen afdingen, dit neemt niet weg, dat wij veel geleerd hebben uit de aandachtige lezing en overweging, en dat het geheel ons eene der voortreffelijkste afdeelingen toeschijnt van schlosser's werk, naar welks vervolg wij telkens met verlangen uitzien.




Verantwoording van E. Baron Van Lijnden, bij gelegenheid van het bekomen van deszelfs eervol ontslag, onder toekenning van pensioen, als Controleur der directe belastingen, in- en uitgaande regten en accijnsen, ingevolge koninklijk besluit van den 8 Maart 1846, No. 79. Als Manuscript gedrukt. Te Arnhem, bij J. Az. Doijer, 1846. In gr. 8vo.

Voor eene enkele maal treden wij op een ons anders vreemd grondgebied. Wij willen verslag doen van een boekje, dat niet algemeen in den handel verkrijgbaar is. Wij beschouwen het geschrift volstrekt niet als letterkundig voortbrengsel, maar deelen enkel den belangrijken inhoud mede. Deze betreft eenen bijzonderen persoon, het ontslag van eenen ondergeschikten ambtenaar van den Staat; maar hij verspreidt tevens licht over de wijze, waarop de hoofdambtenaren verlangen, dat het volk zal behandeld worden, over de beginselen, waarvan zij uitgaan, en de middelen, waarvan zij zich bedienen. Hij is eene kleine bijdrage tot de geschiedenis van het gebeurde in de Tweede Kamer tusschen de Heeren van dam van isselt en van hall, en kan zeker niet strekken, om den eenen van hen in de schatting van het publiek te doen rijzen. De zaak verdient algemeen bekend te zijn, en wij willen haar daarom onzen lezers kortelijk mededeelen.

{==425==} {>>pagina-aanduiding<<}

De Baron van lijnden, Controleur der directe belastingen, in- en uitgaande regten en accijnsen te Zutphen, ontving, bij besluit van Z.M. van 9 Maart 1.1., een eervol ontslag als zoodanig, onder toekenning van pensioen. Dit ongevraagd ontslag, gelijk hij hier berigt, is hem, ‘volgens eigene bekentenis van den Minister van hall, door deszelfs onmiddellijk toedoen toegezonden, onder voorwendsel van den verzwakten toestand zijner oogen, doch werkelijk omdat men redenen van ontevredenheid meende te hebben over zijne handelwijze in eene zaak, betrekking hebbende tot de beschrijving der belasting op het regt van patent over het dienstjaar 1845-1846 der gemeente Zutphen.’ De zaak was deze:
De Heer f. beudt, een man (bl. 6) ‘zich, volgens eigene getuigenis, ijverig onderscheiden hebbende bij het vak der belastingen, vooral onder het met bloed en tranen in onze geschiedenis aangeteekende beheer van de stassart en de celles,’ thans Inspecteur-Generaal voor de directe belastingen, had sedert 1839 zich herhaaldelijk beklaagd, dat die directe belastingen, vooral de personele, in Gelderland niet genoeg opbragten. De Controleurs werden gelast, voornamelijk niet betrekking tot de belasting op de huurwaarde der percelen, eene verhooging te bewerkstelligen, en bij nalatigheid in dezen bedreigd met verplaatsing naar minder aangelegen contrôles of naar standplaatsen buiten de provincie. (Bl. 8). In het boekje zelf vindt men volledige mededeeling der stukken, die deze zaak betreffen.
In October 1844 kwam de Heer beudt andermaal te Zutphen, en vond naar zijn verlangen nog niet genoeg gedaan. Het was thans vooral ook de belasting der patenten, die te weinig opbragt, en die, volgens hem, 30 percent meer moest opleveren. De man toonde daarbij uitstekend te kunnen rekenen. Zoo de patenten der Notarissen b.v. te Alkmaar, eene stad met 9000 zielen, f 200 gulden opbrengen, en te Zutphen, eene stad met 11,000 zielen slechts f 180, zoo moet deze laatste som met ruim f 50 worden verhoogd; aldus redeneert de Heer beudt, zonder naar plaatselijke omstandigheden te vragen, en te onderzoeken, of misschien de gezamentlijke Notarissen in de plaats van 11,000 zielen minder verdienen, dan in die van 9000 zielen; een onderzoek, waardoor alleen de regtmatigheid of onregtmatigheid van het betaalde patent kon worden uitgemaakt. Men behoeft waar-
{==426==} {>>pagina-aanduiding<<}
lijk niet veel kennis van zaken te bezitten, om te weten, dat, bij een gelijk getal zielen, de notariéle werkzaamheden en verdiensten naar gelang van plaatselijke omstandigheden oneindig moeten verschillen. Dergelijke wijze en verstandige aanmerkingen werden ook omtrent andere patenten en belaste voorwerpen gemaakt, waarvan nog één staaltje. Zutphen en Breda tellen even veel inwoners. Intusschen in Zutphen waren duizend deuren en vensters minder aangegeven, dan in Breda. Ergo, dat aantal was te weinig opgegeven. Stroomt toe, Nederlandsche architekten, tot den Inspecteur-generaal der directe belastingen, en laat u onderwijzen in den nieuwen regel der architectuur, die voor ieder zieltje in eene of andere plaats een bepaald getal deuren en vensters heeft vastgesteld. Zorgt toch, dat men hier of daar geen raampje toemetsele! Als gij een nieuw gebouw moest zetten, zoudt gij er
anders, uws ondanks, een venster meer moeten inbrengen; want de Heer beudt komt u op het dak, en bewijst u met statistieke tabellen, dat uw huis een raam of eene deur meer moet hebben!
Intusschen van den Heer Controleur werd gevorderd, dat hij vooral de patenten zoude verhoogen, gelijk later blijkt, (bl. 24) onder bedreiging, dat, indien hij zulks niet konde bewerkstelligen, een andere Controleur in zijne plaats zoude gezonden worden. De Heer beudt onthield zich voorzigtig van het geven van schriftelijke orders, en vindt het (bl. 22) gemakkelijker, eenvoudig te ontkennen, dat hij immer eene directe bedreiging van verplaatsing heeft gedaan; maar bij geen verstandig mensch zal of kan na de lezing der stukken wel eenige twijfel bestaan, aan welke zijde de waarheid te zoeken zij. De Baron van lijnden achtte intusschen zich verpligt, uit het beginsel van de gehoorzaamheid, die een ondergeschikte ambtenaar verschuldigd is aan de stellige bevelen van zijnen superieur, om aan diens verlangen zooveel mogelijk te voldoen. Dit kon evenwel niet geschieden, zonder het patent van onderscheidene personen zoodanig te verhoogen, dat hij zelf van de billijkheid en regtmatigheid dier verhooging niet overtuigd was. Niet overal evenwel was dit het geval; er waren verhoogingen te bewerkstelligen, die hij zelf als billijk en regtmatig erkende; zonder eenige bedenking bragt hij deze dan ook tot stand; maar ten aanzien van de eerstgenoemden schreef hij eigenhandig in den legger der patenten voor elke zoodanige verhooging

{==427==} {>>pagina-aanduiding<<}
een NB. en de volgende algemeene aanmerking: ‘Alle de hieronder volgende aanmerkingen, door dezen geheelen legger met NB. geteekend, zijn posten, welke door den Controleur verhoogd zijn, niet uit overtuiging dat zij werkelijk te laag door de zetters zijn aangeslagen, maar enkel, of althans hoofdzakelijk, omdat hem door den Inspecteur-generaal beudt, op poene van verplaatsing, mondeling gelast is, het patentkohier van Zutphen dertig percent te verhoogen, zijnde thans een gedeelte dier som over de gegoedste ingezetenen, voor zoo ver de wet zulks niet direct verhinderde, omgeslagen.’ Daar geraakten nu de poppen aan het dansen; toen deze legger onder het oog der hooggeplaatste Heeren kwam en de aanmerking zelve door onbescheidenheid publiek werd gemaakt! De Controleur werd ter verantwoording geroepen en sprak ruiterlijk, dat hij als ondergeschikt ambtenaar moest gehoorzamen, maar als eerlijk man zich geregtigd en verpligt achtte, om zijne gedachten opregt en naar waarheid te kennen te geven, daar ter plaatse waar dezelve gevraagd werden, dat is, op den legger der patenten naast het advies der zetters, ingevolge art. 23 der wet van 21 Mei 1819. De geheele correspondentie hierover had plaats gedurende den tijd van een halfjarig verlof, dat de Controleur, met afstand van zijn geheele tractement, tot herstel zijner verzwakte oogen had aangevraagd en bekomen. De toestand van zijn gezigt maakte het raadzaam, om bij expiratie verlenging van dit verlof te verzoeken. Hierop werd hem gemeld, dat hem werd aangeboden, om, op grond van zijn verzwakt gezigt, ontslag uit 's lands dienst te vragen, onder bedreiging, dat de Minister anders dat ontslag bij Z.M. zou provoceren. Volgens eigene bekentenis van den Minister (bl. 28) had dit alleen plaats ten gevolge der bovenvermelde aanmerking, en gebruikte men de oogziekte slechts als een voorwendsel om den Baron van lijnden, zoo men het
noemde, in de publieke opinie te sparen. Verontwaardigd weigerde hij dit verzoek in te leveren, en verlangde eenvoudig, dat zijn aanzoek om verlenging van verlof van de hand gewezen en hem bevolen wierd, zijne betrekking weder te aanvaarden. Vruchteloos verlangen! Een adres aan den Koning had geen ander gevolg dan...de toezending van zijn ontslag!!
Zietdaar, lezers, de toedragt der zaak, die in dit welgeschreven boekje uiteengezet en met de stukken bewezen wordt. Heeft zij verdere toelichting noodig? En welk oordeel moet

{==428==} {>>pagina-aanduiding<<}
nu het publiek vellen over menschen, als hier op den voorgrond staan? Te beklagen zijn ambtenaars, die, niet onafhankelijk, als de Baron van lijnden, onder zulke superieuren, met zulke instructiën, bij zoo veel willekeur hunnen post moeten waarnemen. Te beklagen is een volk, dat zulke hoofd-ambtenaren heeft. Maar wij verheugen ons, dat er ambtenaren worden gevonden, onafhankelijk en oneigenbatig genoeg, om te handelen, gelijk de Heer van lijnden gehandeld heeft. De natie is hem dank schuldig, dat hij de practijken der belasting-administratie op deze wijze heeft kenbaar gemaakt. Misschien, maar, helaas, ook slechts misschien, helpt het iets, om dergelijke dingen in het vervolg te voorkomen. Misschien geeft het den opvolger van den Heer van lijnden moed, om op den door dezen ingeslagen weg voort te gaan. Ware het anders...ongelukkige Zutphenaars! Maar wij willen betere dingen hopen; wij willen hopen, dat de wensch vervuld worde, waarmede de Schrijver zijne Verantwoording eindigt: ‘Mogten wij allen het onze bijdragen, een ieder zooveel in zijn vermogen is, opdat alle schijn zelfs van binnenlandsche willekeur en onderdrukking verre verwijderd blijve; laat ons weldoen zonder om te zien, zoo wij slechts met een eerlijk hart het welzijn van Koning en Vaderland beoogen; en laten wij dus de liefde tot en het vertrouwen op onzen geëerbiedigden Koning schragen en ondersteunen, waar eigenbaat en heerschzucht die liefde en dat vertrouwen zouden ondermijnen en doen wankelen!’
Daartoe diene ook dit verslag van deze bedroevende handelingen!




Drie dagen in het Saksisch Zwitserland. Door C. Hooijer. Te Arnhem, bij G.W. van der Wiel. 1845. In kl. post 8vo. 59 bl. f :-80.

Een klein boeksken, maar dat wij in veler, in zeer veler handen wenschen, en waaraan hooge lof toekomt. Zijner onder onze lezers, die van den aangebroken zomer gebruik wenschen te maken, om een aangenaam reisje te doen, dat zij dit boekje koopen, en daardoor opgewekt worden, om Saksisch Zwitserland te gaan bezoeken! Hebben anderen de plaatsen reeds bezocht, die hier worden beschreven, dat zij zich

{==429==} {>>pagina-aanduiding<<}
dit boekje aanschaffen, om de herinnering van hetgeen zij gezien hebben te verlevendigen! Zijt gij een beminnaar van schoone natuurbeschrijving, gij zult hier voldoening vinden. Stelt gij prijs op een' lossen, gemakkelijken, afwisselenden, nu eens ernstigen, dan luimigen, eenvoudigen en onopgesmukten stijl, verkwikt u dan aan het verhaal van dit driedaagsche uitstapje in het heerlijke land, dat de Schrijver bezocht. Het is geene gemakkelijke taak, om natuurbeschrijvingen, om de kleine, onbeduidende ontmoetingen van een voetreisje aangenaam en onderhoudend voor te stellen. Men put zich zoo ligt uit in nietsbeteekenende uitroepingen van verbazing en bewondering, die op den lezer geen' den minsten indruk maken, omdat het beeld der beschrevene zaak hem slechts flaauw in onbepaalde omtrekken voor den geest staat. Of men daalt af tot de beschrijving van elke bijzonderheid, verhindert daardoor eenen algemeenen indruk, en wordt langdradig en vervelend, terwijl men meent naauwkeurig en getrouw te zijn. Vooral voor hem, die met eigene oogen de tooneelen niet heeft aanschouwd, die beschreven worden, is het doorgaans onmogelijk, om uit die vele afzonderlijke trekken een geheel te vormen, en de verbeeldingskracht der meesten schiet daartoe te kort. Doorgaans behooren dan ook dergelijke natuurbeschrijvingen niet tot de aangenaamste lectuur. Anders is het hier. Er wordt geene poging gedaan, om het onbeschrijfbare in woorden weder te geven. De groote, algemeene indruk wordt medegedeeld; men is als 't ware reisgenoot van den Schrijver, en volgt hem in de afwisselende gewaarwordingen, die de heerlijke natuurtooneelen, die kleine reis-ontmoetingen, menschen, met wie hij in aanraking komt, geschiedkundige herinneringen enz. bij hem opwekken. Naar deze voegt zich zijn stijl met verwonderlijke gemakkelijkheid; en het eenige, wat wij op het boekje hebben aan te merken, is, dat men het zoo spoedig ten einde is, en dat de Schrijver ons niet in de gelegenheid heeft gesteld, om
hem langer op zijne togten te vergezellen. Ook over andere gedeelten zijner reis had hij ons ongetwijfeld aangenaam en belangwekkend kunnen onderhouden.
Wij mogen uit het kleine boekje niet meer dan eene enkele plaats afschrijven ter proeve, en kiezen daartoe den avond van den tweeden dag. De reiziger is op den Grooten Winterberg, en beschrijft hetgene hij zag en gevoelde aldus (bl. 35): ‘Ik heb in het ware Zwitserland op veel hooger

{==430==} {>>pagina-aanduiding<<}
bergen gestaan, maar moest götzinger nazeggen: ‘die deze plaats voor de eerste maal bezoekt, vergeet wat hij te voren zag!’ Mijne oogen loopen rond in eenen cirkel, welks middellijn ligt vijf en twintig Duitsche mijlen bedraagt. Als uit de wolken zie ik op de schoonste punten van Saksen en Boheme, en kan mij aan dit panorama niet verzadigen. De zon zinkt langzaam weg. De kleuren worden zachter. De omtrekken der voorwerpen smelten ineen. De schemering en de donkerheid breiden zich over alles uit. Dáár, tegen die zwarte bergen, waar ik nog enkele lichten in Boheemsche dorpen zie, leggen zich de vermoeide landlieden te slapen. Ginder, waar de zon achter Dresden onderging, is het wis nog woelig in die vrolijke stad. Hier, in deze donkere wouden, staan thans de wilde dieren op, en rekken zich uit, en gaan hun voedsel zoeken. Achter die bergen, aan den verren gezigteinder, gloeit een gloed, als stond eene gansche stad in brand; maar het is de nachtvorstin, de schoon opkomende maan. Zij staat op den vurigen rand van eene lange blaauwe bank, om uit te rusten misschien vóór zij haren loop begint, terwijl de ligtere wolken ongeduldig voor haar uitvliegen in de hoogte. De muzijk is beneden verpoosd, en wat is het nu stil en kalm overal en ook in het binnenste van mij! O, fontenelle heeft gelijk: ‘que le jour même n'est pas si beau qu'une belle nuit!’ En dan die starren, die vurige vonken tegen dat donkerblaauw en onmetelijk gewelf; die ontelbare lichten, overal opgehangen aan dezen eereboog des hemels! Ja, zij hangen dáár weder elk op zijne aangewezen plaats. De oudste Chaldaeën gingen er veilig op af in de woestijn, en onze schepelingen sturen er nog gerust op voort. Zij hangen dáár weder zoo vurig schijnende, misschien nog even hel,
als toen de eerste mensch zijne oogen opsloeg in den eersten avond zijns levens, en zij zullen nog wel vurig schitteren, als de laatste mensch vergaat. - Wie is het toch, die elken avond die heerlegers van starren oproept, en telt, en rangschikt, ieder op hare juiste plaats? Wie is Hij, die hare vuren altijd voedt, dat zij niet uitdooven, en haren loop bewaakt, dat zij niet afdwalen, en hare ligchamen ondersteunt, dat zij niet vallen? Dat is hij, wien geen tong of teeken melden kan! Tracht zijn' naam niet uit te spreken! Het is maar ontheiliging en schennis:

{==431==} {>>pagina-aanduiding<<}


Want ieder draeght zyn' eigen naem, 
Behalve Ghy! Wie kan U noemen 
By uwen naem? Wie wort gewyt 
Tot uw orakel? Wie durft roemen? 
Ghy zyt alleen dan, die Ghy zyt! 
Myn God! myn Heer! so lang ick blyv in 't leven 
Bist du van my met psalmgesanck verheven. 
Ick wensche slechts, dat Dyn des lofs gewach, 
In mynen mont bevallick wesen mach. 

Zoo eindigde de tweede dag.
Is het niet jammer, lezers, dat iemand, die zoo goed de pen weet te voeren, zoo zeldzaam ons de vruchten van zijnen geest mededeelt? Wij houden onze vaderlandsche letterkunde zijner belangstelling en medewerking aanbevolen, en hopen, dat ook hij door zijn voorbeeld en voorgang het meer en meer bezigen van dien ellendigen gekunstelden en onnatuurlijken stijl zal helpen tegengaan, die bij velen onzer nieuwere schrijvers, niet te vergeten ook onze (overdreven) gevierde romanschrijfster, mode schijnt geworden.




De Sterrenhemel. Door F. Kaiser, Hoogleeraar te Leiden. IIde Deel. Met Platen.

(Vervolg en slot van bl. 395.)

Men vindt hier ook lijsten van de sterren, die eigene namen dragen, ten getale van 176, waarvan de meest gebruikelijke met een sterretje zijn geteekend. Denebola (β Leonis) mist echter deze onderscheiding; ook Benetnasch (η Ursae majoris), welke dezelve althans even goed konden dragen als Achemar (α Eridani) of Enif (ε Persei). Daarna aanwijzing, hoe het hemelplein voor een' bepaalden dag en uur te leggen met behulp van eenen rand, afzonderlijk bijgevoegd, welke toestel, met de beschrijving, tot deszelfs gebruik in orde gebragt, voor f 3 -, gelijk de twee bladen van het hemelplein voor 60c., bij den uitgever te bekomen is. Hoe men voorts dit hemelplein tot de oplossing van eenige sterrekundige vraagstukken gebruiken kan, wordt verder met voorbeelden duidelijk gemaakt. - Na deze algemeene beschouwingen worden de dubbele en meervoudige sterren, op het hemelplein aangewezen, afzonderlijk aangeduid met de regte opklimming,

{==432==} {>>pagina-aanduiding<<}
afwijking, grootte der zamenstellende sterren, onderlingen afstand, en van velen de kleuren. Ook worden nog 23 sterreparen opgegeven, die met het bloote oog te onderkennen zijn, onder welke zich waarschijnlijk nog wel (physische) dubbele sterren bevinden. Deze lijsten zijn, zoover wij kunnen oordeelen, zeer naauwkeurig, en met regtmatige ingenomenheid maakt de Hoogl. melding van den uitvoerigen en voortreffelijken arbeid van struve. Deze verdienstelijke sterrekundige, wiens werkzaamheden voor alle volgende tijden van eene onschatbare waarde zullen blijven, begon wijselijk met zich in het onderzoek van de dubbele sterren juiste grenzen af te bakenen, omdat hij liever een gedeelte van eenen arbeid, die in een menschen-leeftijd niet voltooid kon worden, naauwkeurig, dan dien geheel op onvoldoende wijze wilde volbrengen. Hij zonderde daartoe uit alle dubbele sterren, bij welke de onderlinge afstand meer dan 32″ bedraagt, en ook die, bij welke de hoofdster eene mindere grootte dan de negende naar zijne klassificatie heeft. De eerstgenoemden zijn, gelijk wij boven zeiden, in dit werk ten getale van 47 aangewezen. Struve vond binnen zijne grenzen nog 3112 dubbele en meervoudige sterren, wier onderzoeking hem een' gestadigen arbeid van vele jaren heeft gekost. Later heeft hij er nog 22 bijgevoegd, van welke allen hij 2642 op het allernaauwkeurigst waargenomen en uitgemeten heeft. De omstandigheden, die op het onderkennen van dubbele en meervoudige sterren invloed hebben, worden met duidelijkheid aangewezen, als te bestaan, deels in den invloed van de buiging der lichtstralen in den kijker, deels in de nabijheid eener groote ster, deels in den toestand van den dampkring; en ten gevolge van dit een en ander worden de dubbele sterren gerangschikt in tien klassen, naar de meerdere of mindere gemakkelijkheid, met welke zij zich door eenen kijker in
afzonderlijke sterren laten ontbinden. Verder worden aangewezen die dubbele sterren, welke de waarnemingen met zekerheid of als physisch, of als optisch (alleen schijnbaar nabij elkander) hebben doen kennen. Dit geeft aanleiding om te handelen over de onderlinge beweging der dubbele sterren, waarbij de onderzoekingen van mädler (die zich omtrent de maan ook zoo verdienstelijk heeft gemaakt) nopens de omloopstijden en banen der dubbele sterren worden medegedeeld. Zoo belangrijk het onderwerp der dubbele sterren is, zoo belangrijk is ook dat der veran-
{==433==} {>>pagina-aanduiding<<}
derlijke sterren, die op het hemelplein ten getale van 15 door een onderscheidend teeken zijn aangewezen. Het is echter tot nog toe minder dan het eerste onderzocht; Prof. argelander te Bonn heeft er zich zeer verdienstelijk omtrent gemaakt, en struve het ook niet uit het oog verloren. De laatste vond onder zijne waargenomene dubbele sterren 23, wier veranderlijkheid hem boven allen twijfel verheven scheen, en 42, bij welke hij op goede gronden eene veranderlijkheid vermoedde. Van de eersten komen 7, van de tweeden 5 op het hemelplein voor. In het geheel worden 15 veranderlijke sterren daarop aangewezen, welke eerst op eene lijst worden opgegeven in regte opklimming, afwijking, periode, en grootste en kleinste grootte, en daarna uitvoeriger beschreven. Bij deze gelegenheid spreekt de Hoogl. ook over die veranderlijke sterren, welke somtijds onverwacht zijn verschenen en verdwenen. De merkwaardigste daarvan is die, welke in 1572 verscheen en door tycho is waargenomen, omdat in Cassiopeia, alwaar dezelve stond, ook in 945 en 1260 onverwacht eene heldere ster zigtbaar geworden was. Indien deze tijdstippen het vermoeden van eene periodische verschijning
wekken, dan zal, wanneer inderdaad na een tijdsverloop van 314 of 315 jaren eene heldere ster in Cassiopeia zigtbaar wordt, het jaar 1886 of 1887 zulks moeten beslissen, en die verschijning waarschijnlijk veel licht over dat hemelligchaam verspreiden. Want dat tycho met de werktuigen, die hem ten dienste stonden, geene parallaxis aan deze ster kon ontdekken, bewijst in geenen deele, dat die ook voor de alle denkbeeld bijna te boven gaande naauwkeurigheid der werktuigen van dezen tijd, en wie weet, hoe ver men het nog na 40 jaren zal gebragt hebben! zou moeten verborgen blijven. Zeer opmerkelijk is ook eene der beide sterren door keppler waargenomen, die in 1600 verscheen, 21 jaren zigtbaar bleef, na eenigen tijd van afnemen verdween, 44 jaren later met minderen glans werd teruggevonden, en na nieuwe verdwijning op nieuw zigtbaar is geworden en voor het gewapend oog duidelijk zigtbaar gebleven. Te dezen aanzien vooral moeten wij veel aan de nakomelingschap overlaten; maar het is dan ook de pligt der wetenschap, door het vervaardigen van naauwkeurige sterrelijsten voor volgende tijden de beantwoording der vraag mogelijk te maken, of er oude sterren verdwijnen en nieuwe te voorschijn komen, en of de vaste sterren veranderingen van grootte en kleur

{==434==} {>>pagina-aanduiding<<}
ondergaan, waartoe het hier boven geschrevene ten aanzien der kleur mede kan strekken. De Hoogl. schrijft, Bladz. 317: ‘Het is ontegenzeggelijk, dat zich vroeger, nu en dan, sterren vertoond hebben, van welke thans geen spoor aan den hemel gevonden wordt, maar het is minder waarschijnlijk, dat zich thans sterren aan den hemel vertoonen, die vroeger onzigtbaar waren, en van geene enkele ster kan men met zekerheid beweren, dat zij, bestendig in denzelfden zin voortloopende, veranderingen in haar licht ondergaat.’ Minder waarschijnlijk zal hier wel moeten zijn niet minder waarschijnlijk. Eenige perioden worden voor de jaren 1845-1849 van de 15 opgenoemde veranderlijke sterren tijdstippen van het grootste licht opgegeven. De lezing van dit hoofdstuk, de veranderlijke sterren betreffende, heeft Ref. versterkt in zijne overtuiging, dat de sterrekunde te haren aanzien nog vele waarnemingen en werkzaamheden wacht. Meer onderzocht, doch insgelijks nog een wijd veld van studie overlatende, zijn de nevelvlekken en sterrehoopen. De beide herschels hebben daaromtrent veel gedaan. Uit hunne waarnemingen, uit de lijst van messier, uit aanteekeningen van argelander en anderen, met behulp van eigene waarnemingen des Hoogleeraars, is de lijst en beschrijving zamengesteld der 20 nevelvlekken, die op het hemelplein zijn aangewezen, met nog 7 nevelsterren. Eenigen dier nevelvlekken zijn keurig in plaat afgebeeld. - Daar het doel van dit werk geheel praktisch is, en den beoefenaar der sterrekunde den weg wil wijzen tot eene gemakkelijke waarneming des hemels; de merkwaardige nevelvlekken en sterrehoopen zeldzaam met het ongewapende oog te vinden zijn, en het bezit van uitvoerige, kostbare werktuigen, zoo als kijkers met parallactische voeten enz. bij de minste gebruikers van dit werk te wachten is, heeft de Hoogl. het opsporen van
merkwaardige nevelvlekken gemakkelijk gemaakt door opgave van bekendesterren, die dezelve in regte opklimming voorafgaan, en met haar weinig in afwijking verschillen. Men kan dan, door die sterren op te sporen en den kijker gedurende den vereischten tijd in denzelfden stand te laten, zonder bezwaar vinden en volgen hetgeen anders moeijelijk te zoeken is. Op dit gelukkige denkbeeld rust de aanwijzing van 95 merkwaardige nevelvlekken en sterrehoopen, voor welker opsporing de Hoogl. geschikte sterren vinden kon. Deze lijst, waaraan vele moeite besteed is, schijnt

{==435==} {>>pagina-aanduiding<<}
misschien aan menigeen van luttel wetenschappelijke waarde. Doch dit is het doel niet; zij is onschatbaar voor degenen, voor wie dit werk bestemd is, en de beschrijving der vlekken zelve is zoo juist en bepaald, als men die ergens aantreffen zal. De Hoogl. heeft de beschrijving, door herschel en anderen van deze voorwerpen gegeven, door eigene waarneming getoetst. - Daarop volgt, na de handleiding tot het opsporen van nevelvlekken en sterrehoopen, die voor het bloote oog onzigtbaar zijn, en van de plaatsen des hemels, waar zij gezocht moeten worden, eene opgave van 76 zoodanige voorwerpen; en eindelijk een overzigt van de merkwaardige voorwerpen des hemels in elk sterrebeeld voorkomende, waarin, gelijk in de overige lijsten, de sterrebeelden naar alphabetische orde worden gevolgd. Ongaarne misten wij er de twee sterren, wier parallaxis bekend is, en die, gelijk wij in onze vorige beoordeeling zeiden, juist α Lyrae en 61 Cygni zijn, en ofschoon er niets bijzonders aan te zien is, uit hoofde van deze opmerkelijke bijzonderheid hier volledigheidshalve eene plaats hadden verdiend. Eene beknopte beschrijving van het hemelplein is met hetzelve afzonderlijk verkrijgbaar. Wij hebben haar niet gezien, en weten dus niet, of het iets anders is, dan overdruk van deze Afdeeling.
De vierde Afdeeling handelt over de afbeelding van de merkwaardigste hemellichten, elk in het bijzonder, en wel van zonnevlekken; met het bloote oog zigtbare planeten; de kometen van 1825 en 1811; acht nevelvlekken en eene nevelster, en eindelijk van vijf merkwaardige maanvlekken, waaronder twee, die bij zons-opgang, culminatie en ondergang vertoond worden. De afbeeldingen in staal, die daarbij behooren, zijn uitmuntend. Wel klaagt de Hoogl., dat dezelve niet zoo zacht en ineensmeltend zijn, als hij wenschte, en op zijne oorspronkelijke teekeningen gevonden werd. Wij willen gelooven, dat de gravures, bij hoogen lof, welligt deze kleine berisping niet ontgaan kunnen; maar men moet het onmogelijke niet vorderen. En hoe ver staan de platen hoven hetgeen men doorgaans in leesboeken over de sterrekunde aantreft! Wij spreken nu niet van de houtsneden in de vertaling van littrow, die inderdaad veel te wenschen overlaten, maar van welker betrekkelijken lof, in aanmerking genomen dat het houtsncden zijn, wij niets terugnemen. Zeker zijn zulke staalgravures, als hier worden aangetroffen, veel volmaakter, maar ook veel kostbaarder; eenige fouten,

{==436==} {>>pagina-aanduiding<<}
die niet te verbeteren schenen, worden aangewezen. Wij voegen er bij, dat sommige der gebreken, ook der hier aangetoonde, in afbeeldingen der hemelligchamen, doorgaans slechts gelden voor een bepaald oog, een bepaald instrument, en eenen bepaalden stand. Ieder, die slechts ooit met naauwkeurigheid, zelfs nog met hetzelfde werktuig, b.v. vlekken op de maan heeft waargenomen, weet, hoe groot meestal het verschil is, zelfs bij denzelfden maanstand; met de planeten is het eveneens, en wanneer men afbeeldingen geeft, zijn dezelve slechts die van het voorkomen op eenen bepaalden tijd; bij eenen volgenden gelijken stand ontbreekt altijd iets aan de gelijkenis. Deze opmerking doet ons alligt vrede hebben met eene voorstelling, al verschilt dezelve in eenige trekken van onze waarneming, en wat het wegsmeltende der nevelvlekken aangaat, wanneer men dit, ondersteld de mogelijkheid, geheel wilde teruggeven, zou men eene onkenbare en doellooze afbeelding leveren. Ook de beste teekening is niet hooger te schatten, dan als een hulpmiddel, om iemand, wien geen kijker ten dienste staat, eenig denkbeeld te geven van de wijze, waarop de voorwerpen zich in denzelven vertoonen. Het geringe aantal maanvlekken, waarover men zich misschien eenigzins zou beklagen, is door oordeelkundige keuze der merkwaardigste en door keurige uitvoering genoegzaam vergoed. Den Schröter hadden wij er gaarne bijgevoegd gezien, omdat die merkwaardige vlek, waarover Gruithuizen zoo veel geschreven, en op welker voorkomen hij zulke zonderlinge hypothesen gebouwd heeft, in sommige nieuwere leerboeken meer dan waarschijnlijk vrij onjuist afgebeeld is. De afbeeldingen zijn genomen met den achtvoets kijker uit München op het observatorium te Leiden; slechts in weinige gevallen heeft de Hoogl. zijne toevlugt tot anderen genomen, ‘als hij namelijk de juistheid dier afbeeldingen
kon waarborgen, en zij voorwerpen des hemels betroffen, voor wier waarneming hem alle gelegenheid ontbrak.’ Wij veroorleven ons te vragen, hoe de Hoogl., bij het ontbreken van alle gelegenheid tot waarneming, de juistheid der afbeeldingen kan waarborgen?
De vijfde Afdeeling behelst zeer nuttige teregtwijzingen omtrent de werktuigen, die men voor eene naauwkeurige beschouwing der hemellichten behoeft. Zonder eene wiskundig-optische kennis te onderstellen, doet de Hoogl. duidelijk uitkomen, hoe de lichtstralen in de glazen der kijkers

{==437==} {>>pagina-aanduiding<<}
breken, wat men daaromtrent hebbe in het oog te houden, welke de verdienste zij van achromatische, aplanetische en andere kijkers; het verschil tusschen spiegel-teleskopen en kijkers met glazen, het stellen der kijkers, enz. Daarna cene naauwkeurige opgave van het vermogen en de prijzen der kijkers uit het optische instituut te Munchen bij merz en mahler (vroeger de beroemde fabrijk van frauenhofer) en van plössl te Weenen. Men ziet er uit, dat voor slechts ruim f 40 - een zeer goed, en voor f 150 - een voortreffelijk werktuig, zoo voldoende als men het buiten eene eigenlijke sterrewacht maar verlangen kan, in het optische instituut te bekomen is. Er hangen dus, vooral voor inrigtingen en maatschappijen, waarlijk geene schatten aan. Daarover straks nog een woord.
Aan het slot van alles vindt men eene opgave van de voornaamste grootheden, de aarde en het planetenstelsel betreffende, als lengte en breedte van de voornaamste plaatsen der aarde en van Nederland (doch zeer onvolledig), grootheden betreffende de aarde; de elementen der loopbanen van de planeten voor 1 Januarij 1850, behalve die der vier kleine, welke voor 1848 zijn opgegeven; die der nieuwe, door encke den 13 December 1845 ontdekte planeet Astrea natuurlijk niet; voorts opgaven betrekkelijk de wachters en de bekende kometen, bij welke, na het verschijnen van de verklaring des sterrenhemels, nog die van de vico met eenen omloopstijd van nagenoeg 5½ jaar is bijgekomen; praecessie, nutatie, aberratie en eigene beweging van eenige vaste sterren; de uitkomst der parallaxis van enkelen, waar onder die van bessel en struve zeker zijn, althans indien latere waarnemingen de bepaling van zulke ongeloofelijk kleine grootheden niet tegenspreken. Uit de waarnemingen van peters en lundahl zou voor de Poolster eene parallaxis volgen van 0″, 1598, alzoo een afstand van 1261370 maal dien der zon, welken het licht eerst in bijna 20 jaren zou doorloopen. Later meende peters op den Pulkowa de parallaxis der Poolster slechts half zoo groot gevonden te hebben, hetgeen haren afstand zou verdubbelen. Henderson meende voor de heldere dubbele ster α Centauri eene parallaxis te hebben gevonden van 1″, 16, doch deze uitkomst verdient minder vertrouwen dan eene latere, door denzelfden sterrekundige uit waarnemingen van maclear verkregen, die haar op 0″, 9128 stelde, waaruit een afstand

{==438==} {>>pagina-aanduiding<<}
van 221000 malen dien der zon zou volgen. Doch hoe fijn de waarneming thans zij, deze getallen verdienen, naar ons inzien, tot nog toe weinig vertrouwen. Eindelijk opgave van de elementen der loopbanen van dubbele sterren naar de berekeningen van mädler.
Prof. kaiser was eerst voornemens, nog eene zevende Afdeeling aan dit deel toe te voegen, vermeldende de plaatsen en de verschijnselen der bewegelijke hemellichten voor de jaren 1846, 1847 en 1848. Later oordeelde hij het teregt ongeschikt, aan het werk een gedeelte te verbinden, dat slechts drie jaren lang bruikbaar is, en besloot, dit gedeelte afzonderlijk uit te geven onder den titel:

Sterrekundig jaarboek, vermeldende de plaatsen en de verschijnselen der bewegelijke hemellichten, voor de jaren 1846, 1847 en 1848. Naar aanleiding van en ten gebruike bij het werk: de Sterrenhemel, door F. Kaiser, Hoogleeraar te Leiden. Te Amsterdam, bij C.G. Sulpke. 1845. In gr. 8vo. 66 bl. f 1-:

Het bevat: Ephemeriden der planeten Mercurius van zes tot zes, Venus van tien, Mars van twaalf, Jupiter en Saturnus van twintig en Uranus van 32 dagen. De vier (of nu vijf) kleine planeten zijn daarbij niet opgenomen, omdat de ephemeriden toch niet kunnen dienen om ze te vinden. Wil men er echter een hulpmiddel toe hebben, de Hoogl. geeft het in opgave van zamenkomsten met vaste sterren. Verder: zamenkomsten van Venus met de maan; grootste breedte van het verlichte deel der planeten Venus en Mars van maand tot maand, en de kleine as van den ring van Saturnus voor vijf tijdstippen in ieder jaar; bedekkingen van sterren en planeten door de maan; verduisteringen der wachters van Jupiter en overgangen van deze satellieten of derzelver schaduwen over de schijf der hoofdplaneet, en eindelijk merkwaardige zamenkomsten der planeten onderling, alsmede van Mercurius met de zon den 9 November 1848, welke laatste wij wat meer in de bijzonderheden gewenscht hadden. De Hoogl. heeft plan, dit jaarboek in der tijd door een ander te vervangen, hetgeen wij goedkeuren. Alleen zouden wij wenschen, de zon- en maanverduisteringen dan mede aangewezen te vinden. De Hoogl. zegt wel, die onvermeld te hebben gelaten, omdat men ze in de ge-
{==439==} {>>pagina-aanduiding<<}
wone Almanakken vindt; maar de juistheid dier opgaven laat dikwijls nog al wat te wenschen over; het behoort in zulk een jaarboekje eigenaardig te huis, en eene beschrijving der groote zon-eklips van 9 October 1847 mogt hier niet te vergeefs gezocht worden. De prijs van dit werkje is niet zeer matig gesteld.
Wij komen nog met een woord terug op het grootere werk. Eene oplettende lezing heeft ons overtuigd van deszelfs hooge waarde, duidelijkheid, volledigheid, doelmatigheid. Geenszins deelen wij in het gevoelen dergenen, van wie de ijverige opsteller de verwijtende vraag te gemoet ziet, of hij zijnen tijd niet nuttiger had kunnen besteden, dan door zulk een populair leerboek te schrijven. Wij betwijfelen, of wel iemand in goeden ernst zulk eene vraag kan doen, en gelooven integendeel, dat door deze beknopte en betrekkelijk niet kostbare handleing een zeer nuttig werk is verrigt. De sterrekunde is niet alleen de schoonste menschelijke wetenschap, zij is ook eene der nuttigste. Niet enkel voor de zeevaart, bij welke ons land zoo veel belang heeft, en omtrent welke wij een verwijt van den Hoogl. in de voorrede vinden, hetwelk ons leed doet, ofschoon wij de zaak noch hare omstandigheden uit die aanduiding leeren kennen; - in alle standen der maatschappij is hare kennis belangrijk, omdat het de kennis is der treffendste verschijnselen, die zich gedurig of van tijd tot tijd vertoonen, omdat die kennis den geest veredelt, het gemoed verheft, het godsdienstig gevoel verhoogt, en een der krachtigste middelen is, om nuttelooze, zoo niet ongeoorloofde wijzen van tijdverdrijf, eigenlijk van tijddooding, te keer te gaan. Met genoegen hebben wij daarom gezien, dat de populaire sterrekunde ook behoort tot de vakken, waarin op de handel- en industrieschool, die in de hoofdstad wordt opgerigt, onderwijs zal gegeven worden. Maar waarom stelt men ook in andere voorname steden geene gelegenheden daar voor den beschaafden stand, om zich tot nuttige uitspanning en waar geestesgenot te oefenen in de beginselen dezer - wij willen nu niet eens zeggen nuttige, maar - aangename en onderhoudende wetenschap, of nog beter in de beginselen der natuurkennis in het algemeen? Ziet men op tegen de kosten? Men leze hier, voor hoe geringen prijs men zich voortreffelijke werktuigen kan aanschaffen. Wij
willen niet in alle steden welingerigte observatoria en eenen vol-
{==440==} {>>pagina-aanduiding<<}
ledigen apparatus van instrumenten hebben opgerigt. Al waren die minder kostbaar, dan waren het nog geldverspillingen, omdat het ondoenlijk en nutteloos is, overal menschen te plaatsen, die van de wetenschap hunne hoofdstudie maken; maar dat behoeft ook niet. Een goede kijker, een paar goede globen, en eenige kleinigheden; ziedaar alles! En zou er in onze grootere steden niemand zijn, genoeg op de hoogte van kennis, om zulke populaire lessen te geven? Kunnen niet, nu op vele plaatsen de spoortreinen de afstanden als weggenomen hebben, meerdere steden zich van denzelfden leermeester bedienen? Zal niemand zich daartoe laten vinden tegen matige vergoeding van zijnen tijd, zijnen arbeid, en de onkosten, die hij aan boeken, kaarten, enz. maken moet? Kostbaarder zeker zou de toestel tot een physisch Collegie zijn, maar is men dan thans zoo veel armer, dan in het laatste der vorige eeuw, toen men dergelijke inrigtingen tot zelfs in sommige kleine steden bezat? Zoo veel onverschilliger, dan toen deze lessen met vele belangstelling werden bijgewoond? Zijn niet de staatkundige gebeurtenissen sedert eene halve eeuw, en de - misschien overdrevene - aandacht op deze de voorname oorzaak van dat verval? Noodigt niet rustiger tijd, om het te kwader ure verwaarloosde te hervatten? Heeft men toelagen en ondersteuningen wel ten beste voor schouwburgen, muzijkscholen, manéges en wat dies meer zij, en niet voor de aangenaamste, onderhoudendste, in bijna ieder bedrijf des dagelijkschen levens ingrijpende wetenschap, de kennis van de natuur en hare verschijnselen, aan welker beoefening men, zoo als de Steller dezes onlangs (*) poogde aan te toonen, de hedendaagsche
beschaving voor geen gering aandeel heeft dank te weten? En is het niet uitlokkend voor vele beschaafde jonge lieden, een veel aangenamer en nuttiger onderhoud b.v. in de lange winteravonden te vinden, dan de niet altijd uit bepaalde verkiezing, maar meestal faute de mieux genomene toevlugt tot koffijhuis en biljart? Raadt niet eene verstandige staatkunde, aan den praktischen geest van onzen landaard eene edele rigting te geven? Is het beter, door verzuim van het openstellen der gelegenheden aanleiding te geven, dat de hoofden vol worden van allerlei politieke tinnegieterij, in couranten, en

{==441==} {>>pagina-aanduiding<<}
van allerlei romaneske excentriciteiten, in buitenlandsche bellettrie uitgestald? Wij begeeren noch diep wetenschappelijk onderwijs, waaraan hooge wiskundige ontwikkeling moet voorafgaan, noch ook met betrekking tot de natuurkunde eene soort van goocheltent; maar wij wenschten, dat overal, waar het doenlijk is, en dat is het in alle niet te kleine steden, de gelegenheid bestond, om heldere begrippen op te doen van verschijnselen en werkingen, die dagelijks onder ons oog voorvallen; wij wenschten er de sterrekunde hare plaats aangewezen, die haar toekomt van wege haar nut en het genoegen, dat hare beocfening aanbrengt, wanneer men eenmaal kennis met haar heeft gemaakt. Veel schadelijks zou er door worden geweerd, en men het zich langzamerhand tot schande rekenen, geheel en al vreemdeling te zijn in de groote werken des Scheppers. Want men mag het willen weten of niet, het is eigenlijk een groot gebrek aan verstandsbeschaving, niets van de natuur en hare verschijnselen te weten, en aanspraak te maken op beschaafde opvoeding en nuttige kundigheden.
Ref. vraagt geene verschooning voor de uitvoerigheid van dit verslag. Doordrongen van het schoone en belangrijke der wetenschap, die in het aangekondigde werk wordt voorgedragen, wilde hij de aandacht bijzonder op hetzelve vestigen. Er is nog ééne gedachte, die onder de lezing meermalen bij hem oprees. Hij wil die tot aanbeveling der wetenschap mededeelen. Slechts sedert eenige eeuwen bestaat de sterrekunde; nog veel korter is de tijd, van welken hare uitbreiding door volmaking der werktuigen dagteekent. Veel, onbeschrijfelijk veel is in dien tijd ontdekt en tot wiskundige zekerheid gebragt. Maar oneindig is het veld, dat nog vóór ons ligt, gelijk het heelal oneindig is. Hetgeen gedaan, waargenomen, berekend is, strekt zich uit over een onmerkbaar, nietig tijdstipje in vergelijking van die myriaden Jaren, waarin vele verschijnselen zich ontwikkelen en eerst merkbaar kunnen worden; van die eeuwen omvattende tijdkringen, na welke de waarneming eerst bevestigen kan, wat nu de theorie reeds kan voorspellen. Maar de toekomst zal altijd hare resultaten op die vroegere ontdekkingen en waarnemingen moeten bouwen. Aan de volmaking der sterrekunde te arbeiden, hare grenzen uit te zetten, of ook maar den tegenwoordigen toestand des hemels naauwkeurig te bespieden, is alzoo een werk, dat

{==442==} {>>pagina-aanduiding<<}
voor verre nageslachten onschatbaar is, en na vele eeuwen nog met dank ontvangen wordt. En aan welke wetenschap is eene zoo grootsche taak - voor toekomstige eeuwen te werken - ten deel gevallen?




Pieter van den Broek in Azië, of Geschiedenis der togten en verrigtingen van dezen Nederlandschen Regulus, door P. Weeda. Met Platen. Te Amsterdam, bij G. Portielje. 1845. In gr. 8vo. 240 bl. f 2-50.

Onder de namen, die ieder regtgeaard Nederlander met hooge belangstelling noemt, behoort voorzeker die van pieter van den broek. De XVIIde eeuw, die zoo veel beroemde mannen voor Nederland opleverde, zag ook hem zijn leven veil hebben voor het geluk en de welvaart des vaderlands. Hij toch was de grondlegger van onzen handel aan de Roode zee en in de golf van Perzië. In Indië stond hij koen waardig ter zijde, bij de vestiging van onze magt op het eiland Java en de stichting van het kasteel Batavia; het was daar, dat hij den schoonen eernaam verwierf van den Nederlandschen regulus; terwijl hij verder in de belangrijke betrekking als Opperhoofd en Directeur der Nederlandsche kantoren in Arabië, Perzië en Indostan de vruchten mogt inoogsten van hetgeen hij vroeger had gezaaid, om eindelijk bij de belegering van Malacca den dood te vinden.
De Schrijver heeft, na eene Inleiding, zijn werk in de volgende hoofdstukken verdeeld: I. Reizen van pieter van den broek naar Afrika. II. Pieter van den broek vertrekt naar Oost-Indiën. Zijne komst aan het eiland Johanna. Berigten aangaande hetzelve. Hij wordt naar de Roode zee gezonden. Zijne komst te Aden. III. Van den broek bezoekt twee andere plaatsen in Gelukkig Arabië. Vertrek naar Bantam. Togt naar Bouton. IV. Vertrek van Bouton. Komst te Amboina. Beschrijving der Ambonsche eilanden. V. Aankomst te Banda. Eenige Aardrijkskundige bijzonderheden betrekkelijk de Banda-eilanden. VI. Van den broek andermaal naar de Roode zee gezonden. Zijn verblijf te Moka. Beschrijving dier stad. Eenige berigten aangaande de koffijcultuur. De kluizenaar schadeli. VII. Reize van Moka naar Sana en terug. VIII. Eenige berigten aangaande de zeden en gebruiken der Arabieren. IX. Van

{==443==} {>>pagina-aanduiding<<}
den broek in Indostan en te Suratte. Zijne terugkomst te Bantam. Hij doet eenen kruistogt in de Indische zee en lijdt schipbreuk. Zijn avontuurlijke togt, dwars door het schiereiland van Indostan. X. Berigten aangaande de Godenleer, de eerdienst, de gewoonten en de levenswijze der Hindo's. XI. Van den broek komt voor Jacatra ten anker. Verraad tegen de Nederlanders ontworpen. De Engelschen doen zich als openbare vijanden kennen. Zeeslag bij Onrust tusschen koen en de Engelschen. Van den broek plaatsbekleeder van koen. Zijn heldhaftig gedrag voor Jacatra. De bezetting besluit tot de overgave. XII. Het verdrag wordt gesloten. Onverwachte tusschenkomst van den Bantammer. Van den broek naar Bantam gevoerd. Onderhandelingen. Uitval der Hollanders. Wanhoop van van den broek en zijne lotgenooten. XIII. Koen daagt tot redding op. Inneming en gedeeltelijke vernietiging van Jacatra. Van den broek ontslagen. Vrede met Engeland. Van den broek benoemd tot Directeur der kantoren in Arabië, Perzië en Indostan. Zijne verdere lotgevallen en dood. XIV. Eenige aardrijkskundige bijzonderheden, betrekkelijk het eiland Java. Ref. heeft gaarne den inhoud des geheelen werks hier laten volgen, ten einde zijne lezers met de belangrijke punten, die hier voorkomen, bekend te doen worden.
Het komt hem echter voor, dat het 1e. Hoofdstuk zeer kort is behandeld, in verband beschouwd met hetgeen wij van deze reizen weten. Ook zijn er vier reizen van van den broek naar Afrika bekend; terwijl de Schrijver maar van drie melding maakt. De eerste deed hij met een schip, behoorende aan den heer elias trip, te Dordrecht, en wel in den rang van onderkoopman of adsistent. Hij ging daarmede in zee den 10 November 1605 en kwam den 5 October 1606 op de Maas terug. De tweede reis deed hij in dezelfde betrekking op het schip de Neptunus, gevoerd door kapitein adriaan jansz.; het liep op den 26 November 1607 uit Texel in zee en kwam aldaar den 4 Junij 1609 weder binnen. De derde reis ondernam hij met het schip Mourits, als opperkoopman, zij duurde van September 1609 tot in Julij 1611; terwijl de vierde door hem werd gedaan in denzelfden rang met het schip de Zon op den 30 October 1611; de terugreis had plaats 21 Mei 1612.
De Hoofdstukken II-X zijn zeer goed geschreven en de aardrijkskundige opmerkingen lezenswaardig. Het XI, XII

{==444==} {>>pagina-aanduiding<<}
en XIIIde Hoofdstuk, het gewigtigste tijdvak van van den broek's leven in Indië, is zeer uitvoerig behandeld; het laatste gedeelte van het XIIIde Hoofdstuk, behelzende zijne laatste reize naar en verblijf aan de Roode zee in de belangrijke betrekkingen van Opperhoofd en Directeur der kantoren in Arabië, Perzië en Indostan, wordt maar even aangestipt. Jammer is het, dat de Heer weeda den lastbrief, door koen voor van den broek uitgevaardigd, niet heeft opgenomen. (Zie denzelve in de Nederlandsche Reizen, VIIde Deel, bl 97.)
Het werkje geeft ons overigens eene vrij goede afteekening van het leven en de daden van den edelen Nederlander, die, hoe ook in gevaar van het leven te verliezen, toen hij met den strop om den hals aan het strand stond, zijn volk nog toeriep van zich niet over te geven, maar zich uit al hunne magt integendeel kloekmoedig te verweren; en op welk feit wij ons de navolgende regelen van den Dichter de marre, uit zijn Batavia, herinneren, (IIIde B. bl. 126.)

Maar die geboeide Held, te moedig, stopt zijne ooren 
Voor 't rot dier muiteren; hij wankelt noch hij zwicht, 
Versmaadt zijn leven, druischt den vijand in 'tgezicht, 
En roept, met dezen galm, naar onze zwakke vesten: 
Schrikt niet, o Helden, die all' de Indische gewesten 
Hoort galmen van uw lof! Staat vast; volgt, volgt mijn moed; 
Verduurt dees boosheid; toont u waard te zijn dat bloed, 
Waarvan ge uwe afkomst telt; dat de Iber heeft doen beven: 
Verwint, of sneuvelt; dat uw namen eeuwig leven, 
Als Bataviers; wijl u hun geest in de adren speelt. 

Ref. ontmoette eenige misstellingen, die hij hier vermeent te moeten opgeven. Bl. 20. Honimox voor Honimoa; Noussa-Laoet voor Noessa-Laut. Bl. 24. kajoepoetik voor kajoepoetih. Bl. 27. Houwa mohel voor Homahowel. Bl. 29. Kapalakin voor Kapala-Ikan; Bl. 30. towak voor toewakh. (drank uit kokos- of andere palmboomen getrokken.) Bl. 31. Sanguweer voor sagoeweer en een aantal andere schrijf- of drukfeilen van dien aard. Zoo vinden wij bl. 92 ‘met de haren en de voeten aan stangen vastgelegd,’ dat met de handen en de voeten zal moeten zijn. Bl. 145. ‘Onder de banaanboomen;’ hier wordt zeker bedoeld de Waringa (ficus Indica,) [Indische Vijgeboom]. Elders staat mangostan voor manggiston e.d.

{==445==} {>>pagina-aanduiding<<}

De aardrijkskundige bepaling der breedte en lengte van eenige plaatsen wordt niet zeer naauwkeurig opgegeven. De lengte is zeker naar den meridiaan van ferro berekend: zulks wordt niet gemeld. Het is bevreemdend, dat de Schrijver de geboorteplaats en het geboortejaar van van den broek nergens opgeeft. (Antwerpen, 1575.) Zoo mede, dat hij geene karakterschets van hem levert; die in zulk een werk niet moest gemist worden.
Druk en letter zijn goed. De platen laten veel te wenschen over; die, waar de Javanen van den broek gevangen nemen, is al zeer ongelukkig, stijf, misteekend, zonder eenige uitdrukking. De stijl is goed, en het werkje kan zoo wel nuttige als onderhoudende lectuur verschaffen.




Vrijmoedige Gedachten over het Armwezen. Te Amsterdam, bij Leepel en Brat. 1845. In gr. 8vo. 67 bl. f :-60.

Gedachten over Armoede, Overbevolking en Colonisatie. Door Mr. L.Ph.C. van den Bergh. Te Leyden, bij S. en J. Luchtmans. 1845. In gr. 8vo. 76 bl. f :-75.

Beide hier aangekondigde brochures hebben ten doel, om de algemeene aandacht en die der regering in het bijzonder, te vestigen op een onderwerp van hooge aangelegenheid, de toenemende armoede in ons vaderland, en de middelen om daarin te voorzien. Dat de Wet van 21 November 1818 veel te wenschen overlaat, wordt algemeen erkend; dat dezelve door eene betere behoort vervangen te worden, daarvan is ieder overtuigd, en heeft de Regering daarvan ook het bewijs gegeven, toen zij bij de opening der zittingen van de Staten-Generaal een nieuw wets-ontwerp over die aangelegenheid heeft voorgedragen. De eerst hier genoemde Schrijver heeft het door hem te behandelen onderwerp uit die gezigtspunten beschouwd; hij heeft toch eerst zijne bedenkingen tegen de thans nog bestaande wetgeving op het Armwezen in het midden gebragt; en is hier en daar in beschouwingen getreden nopens de juistheid van sommige, door den Heer van leeuwen, Predikant te Vrouwepolder in Zeeland, in diens werkje de Diakonie in hare betrekking beschouwd tot het Armwezen voorgedragen. Hij heeft daarna als hoofdbeginselen, bij eene nieuwe wetgeving op het Armwezen in het oog te houden, aangegeven a dat de Staat (de burgerlijke gemeente) voorziet

{==446==} {>>pagina-aanduiding<<}
in de behoeften van alle armen, zonder te letten op de Godsdienstige gezindheid, tot welke zij behooren, en b. dat elke Godsdienstige gezindheid, zoo veel in haar vermogen is, door ondersteuning van hare leden, en naar hare eigene vast te stellen bepalingen, voorkomt, dat zij tot den algemeenen onderstand hunne toevlugt behoeven te nemen. In een laatste en derde deel zijner brochure geeft de Schrijver zoodanige bepalingen op, als hij zoude wenschen in de wetgeving op het Armwezen opgenomen te zien.
De laatstgenoemde Schrijver treedt in beschouwingen over de oorzaken der overbevolking van ons Vaderland, namelijk in verband met de bebouwde landstreken, en geeft als middelen tot wering van armoede en tot verbetering van den zedelijken toestand der lagere klasse, ook van diegenen, welke door de strafwet bereikt zijn en na het voleindigen van hunnen straftijd in de maatschappij terugtreden, op de vruchtbaarmaking onzer uitgestrekte heidevelden, en treedt in velerlei bijzonderheden dienaangaande. Hij laat niet na om de bestaande bezwaren daartegen te onderzoeken, en geeft middelen aan de hand, die, zijns inziens, zouden kunnen strekken, om die bezwaren te verligten of geheel uit den weg te ruimen; waarna hij de vruchten voor den Staat, uit eene alzoo gevestigde binnenlandsche kolonisatie te plukken, mededeelt. Hij wijst vooral het voordeel aan, dat de Staat heeft bij het bezit van een aantal kleine landbezitters, als vermeerderende den algemeenen rijkdom door de beoefening van den landbouw. Na dit alles in het breede behandeld te hebben, oppert de Schrijver zijne denkbeelden omtrent het doelmatige gebruik van onze overzeesche koloniën, en treedt ook hier wederom in beschouwingen, die wel verdienen met aandacht overwogen te worden. Eindelijk heeft de Schrijver de aandacht gevestigd op het middel van buitenlandsche kolonisatie, en geeft datgene aan de hand, wat hij als doeltreffend daarbij wenscht in acht genomen te hebben; vooral wanneer die kolonisatie ten doel had, de verwijdering uit het Vaderland van een aantal ontslagen misdadigers en andere personen, wier voortkomen hier te lande moeijelijk is, en die daardoor altijd min of meer gevaarlijk voor de maatschappij zijn. In een kernachtig gesteld besluit heeft de Schrijver de resultaten zijner verwezentlijkte denkbeelden aangegeven; en zeker is het waar, wat hij ten slotte zegt: ‘Zal het nationaal vermogen weldadig werken, dan moet het door al-
{==447==} {>>pagina-aanduiding<<}
ler handen gaan, niet het uitsluitend
eigendom van eenigen blijven, even als in elk gezond ligchaam het bloed alle de leden verwarmt en verlevendigt.’




Handboek der Grieksche Antiquiteiten van Dr. E.F. Bojesen ten gebruike in Gymnasiën en bij privaat onderwijs, naar het Hoogduitsch van Dr. J. Hoffa, door Dr. H.C. Michaelis. Te Haarlem, bij A.C. Kruseman. 1845. In gr. 8vo. XVI, 199 bl. f 1-90.

Hetgeen wij vroeger bij de aankondiging van het Handboek der Romeinsche Antiquiteiten van denzelfden Schrijver en dezelfde Vertalers tot lof en aanprijzing zeiden, moeten wij ook hier herhalen; daar het bovengenoemde werkje dezelfde duidelijkheid, beknoptheid en volledigheid als het vorige in zich vereenigt. De oorspronkelijke Schrijver heeft hiervoor ook de beste en nieuwste bronnen geraadpleegd; zoo als de bekende schriften van tittmann, wachsmuth, het Handboek der Grieksche Antiquiteiten van k.f. hermann, en schömann's Antiquitates juris publici Graecorum, 1838., welk laatste werk hij in verschillende gedeelten tot grondslag van zijne behandeling nam. Ook schaaff's Encyclopedie, 4de Uitg. 1839, werd niet vergeten. Voor andere afzonderlijke afdeelingen werd van de voortreffelijke Verhandelingen van boeckh, de meterologische onderzoekingen, 1838, en, over het Attische zeewezen, 1840, gebruik gemaakt. Voor het bijzonder en huiselijk leven der Grieken is becker's Charicles, 1840, de tegenhanger van zijnen Romeinschen Gallus, geraadpleegd; zoo ook helbig's zedelijken toestand van den heldentijd der Grieken, 1839, krause's Olympia, 1838, de Gymnastiek en Agonistiek van denzelfden Schrijver, als ook zijne Pythia, Nemea en Isthmia, 1841; verder thirlwall's Grieksche Geschiedenis (de Duitsche vertaling met verbetering van den Schrijver, 1839-1840,) en eindelijk een uitvoerig onderzoek van den Noorweegschen Professor vibe over de Ecclesiën van Sparta, die daardoor eene gewigtige
bijdrage geleverd heeft, om de duisterheid te verdrijven, die over de staats-inrigting van Sparta uitgespreid lag. Voor de tijdrekening heeft men de Fasti Hellenici van clinton en soetbeer's Grieksche en Romeinsche tijdtafelen gevolgd.
Men ziet hieruit, dat dit Handboek de kern bevat van de voornaamste onderzoekingen over de Grieksche Oudheden,

{==448==} {>>pagina-aanduiding<<}
die in onzen tijd gedaan zijn, en dat wel in haren ruimsten omvang opgevat, als behandelende den regeringsvorm, de staats- en regtskundige en godsdienstige en burgerlijke instellingen, zeden, gebruiken en levenswijze der voornaamste Grieksche Staten; zoo als de uitvoerige inhouds-opgave voor het werkje hiervoor het bewijs oplevert. Het is dus, als leiddraad tot het onderwijs in dit belangrijk vak der klassieke studiën, boven vroegere handboeken verre te verkiezen. Dat het in het Nederduitsch en niet in het Latijn is vertaald, is, naar ons gevoelen, eene goede eigenschap te meer, omdat voor de jongelieden de onderwerpen al vreemd en duister genoeg zijn, zonder dat zij in eene taal behandeld worden, die zij alsdan zelve nog niet genoeg verstaan.
Wij hebben hier aan het slot, zoo als zulks het geval bij de Romeinsche Antiquiteiten was, geen kort overzigt der letterkunde aangetroffen. Als het even zoo mager en oppervlakkig als dit ware uitgevallen, is het gemis hiervan niet groot. Wij hadden bij deze beide Handboeken gaarne hier en daar de voornaamste plaatsen der oude Schrijvers over de behandelde onderwerpen aangehaald gezien. Deze zijn toeh de hoofdbronnen, waaruit de bovengenoemde Geleerden hunne resultaten hebben afgeleid. De aanhalingen konden de leermeesters, die deze Handboeken gebruiken, stof tot nadere uitbreiding, en den leerling aanleiding geven, om de oude Schrijvers zelve meerder in handen te nemen, en, door het nazien der aangeduide plaatsen, tot verdere lezing der elassische gedenkstukken der oudheid te worden aangespoord.
Wij eindigen onze aankondiging met ten sterkste deze beide Handboeken voor het gebruik op de Gymnasiën en bij het privaat onderwijs aan te prijzen, en verheugen ons, dat zulks hier en daar reeds het geval is; hierdoor zal het gebrek aan kennis, dat soms eene volslagene onkunde is, aangaande de geschiedenis en zeden van de beroemdste volken der oudheid, bij de jongelieden, die zich tot de akademische studiën voorbereiden, kunnen ophouden, en de Staats-examina's zullen dan, wat de geschied- en oudheidkundige wetenschappen aangaat, betere vruchten van het voorbereidend onderwijs zien, dan zulks, helaas! verleden jaar het geval was.





{==449==} {>>pagina-aanduiding<<}

Boekbeschouwing.

Voorlezingen over de waarheid en waardij der Schriften van het Oude Testament, door Mr. Isaac da Costa. IIden Deels 1ste Stuk. Te Leiden, bij S. en J. Luchtmans. 1845. In gr. 8vo. 352 bl. f 2-80.

De Schrijver zet hier zijne beschouwing van den zakelijken inhoud der Oud-Testamentische Schriften voort, om hare goddelijke afkomst en goddelijke waardij voor alle eeuwen in het licht te stellen. Laat die inhoud zich onder drieërlei elementen rangschikken, historie, poëzij en wetgeving, en is het historisch deel reeds vroeger beschouwd, hier worden wij dan in de eerste plaats bepaald bij het poëtisch deel. Na te hebben doen opmerken, hoezeer de poëzij miskend wordt, als men bij het hooren van haar naam aan verdichting denkt, en over poëzij sprekende zoo als het zich van den dichter verwachten laat, maakt hij er opmerkzaam op, hoe alles hier harmonisch is, als wij zien, dat op het gebied der gewijde schriften des O.T. poëzij alles behalve verbannen, aldaar alles behalve eene vreemde is, maar integendeel een hoofdelement, tot een bijzonder, tot een eigenaardig gebruik door God afgezonderd en geheiligd. Allereerst worden wij in het Boek der Psalmen ingeleid, dat Boek, ‘dat in allerlei talen gelezen, gezongen, in openbare en huislijke gebeden op- en overgenomen, de gantsche wereld, om zoo te zeggen, met zijne galmen overdekt, in de Synagogen en huizen der Joden in hunne aloude taal, in de kerken van Rome in het Latijn, in de Gemeenten der Hervormden in allerlei talen en tongvallen, zoo ver zich de prediking van het zuiver Evangelie over de aarde heeft uitgestrekt.’ De rijkdom, hier verborgen voor wie er niet naar zoekt, maar onuitputtelijk voor wie er naar graaft, wordt hier in korte trekken ons blootgelegd en daarna aangetoond in proeven

{==450==} {>>pagina-aanduiding<<}
uit Psalmen van natuurbeschouwing, Psalmen van verheerlijking van Gods wet en genade, Psalmen die Israëls lotgevallen vermelden, Psalmen tot het leven van David betrekkelijk en Psalmen die van den Messias getuigen. Dat da costa meer Psalmen voor Davidisch verklaart dan ewald en anderen was wel te voorzien. Of hij echter niet te veel op de opschriften vertrouwt, is eene vraag, die wij niet ontkennend durven beantwoorden.
Door de poëzij als de taal der profetie te beschouwen, baant de Schrijver zich den overgang tot de Profeten in het algemeen en tot Jezaja, Jeremia en Ezechiël in het bijzonder, bepaaldelijk met betrekking tot de heerlijkheid van den vorm, waarin de openbaringen des O.T. zijn neêrgelegd; daarna vestigt hij zijn oog op den inhoud der Profetische schriften, op het geprofeteerde ten aanzien van toekomstige eeuwen en van feiten, in hunnen leeftijd zelven nog verre beneden den gezigteinder van menschelijke waarneming of wijsheid verborgen. Bij de voorzeggingen omtrent volken en wereldsteden wordt met goed gevolg tegenover hen, die overal aan ‘eerst van achteren naar de uitkomst bedachte of versierde profetische taal’ denken, gewezen op de eigenaardige wijze der vervulling dezer profetiën. De verwoesting van Babel bijv. is niet op eens, maar allengskens, niet eenige weinige jaren of zelfs eeuwen na den leeftijd der Profeten, maar in hare volkomenheid eerst eenige eeuwen later dan onze Christelijke jaartelling volbragt. Zoo ook met Tyrus en andere steden. De profetie is geheel vervuld, lang nadat zij was op schrift gebragt. Bij de Messiaansche profetiën hadden wij gaarne meer willen gewezen hebben op de beteekenis, die zij voor den tijdgenoot hadden. Wel wordt hier vereenigd, wat voorspeld is, maar niet genoeg het geprofeteerde met den tijd, waarin het gesproken, en de omstandigheden, waaronder het gesproken werd, in verband gebragt. De Schrijver laat natuurlijk niet na, overal op de vervulling in christus te wijzen. Zeer juist is daarbij zijne opmerking tegen de voorstanders der accommodatieleer, die meenen, dat de aanhaling der Evangelisten en Apostelen uit het O.T.

{==451==} {>>pagina-aanduiding<<}
waar zij van eene of andere profetie in christus de vervulling zien, toepassing zijn van naar den klank of in een of ander derde gelijkaardige uitdrukkingen of beelden, ‘aanwending van een gantsch anders bij het schrijven bedoeld woord tot den zin, dien hun onderwerp en beschouwing medebracht.’ ‘Zij het eens voor een oogenblik onwederlegbaar,’ zegt da costa, ‘dat hier alleen van aanwending, niet van vervulling sprake kan zijn, hierin alreede ligt toch iets bijzonders, dat er eene schriftverzameling sedert eeuwen vóór de komst van jezus christus in de wereld bestaat, waaruit zulke aanwendbare uitspraken in menigte te putten waren voor de meest indrukmakende, zoowel als voor de minst in het oog loopende daden, lijdensondervindingen, toestanden van dien Verbeide en Beloofde? Is daar dan al dadelijk niet iets wonders in, dat zich geheel het Oude Testament alzoo laat buigen en kneden, om met een woord, uit gantsch andere tijden of de geschiedenis van veel vroegere personen afkomstig, juist en volmaakt te zijn in de uitdrukking van zoo uitnemend veel, dat tot den gekomenen christus en geheel zijn Evangelie betrekking heeft? en zonder dat in de wijze, waarop hetzij Evangelisten hetzij Apostelen de plaatsen aanvoeren, eenige afwijking te bespeuren is van dien eenvoud en natuurlijkheid van uitdrukking en voorstelling, welke het doorgaand onbedriegelijk kenmerk is van geheel hun getuigenis en deszelfs ongemengde waarheid?’ En om het standpunt te leeren kennen, waarop da costa zich bij de beschouwing van het O.T., bijzonder van de Messiaansche profetie, plaatst, zijn vooral deze woorden belangrijk: ‘Hetgeen de Evangelist in christus volmaakt ziet, heeft reeds een begin van waarheid, van uitvoering, van
vervulling kunnen hebben in david, in salomo, in dezen of genen uitnemenden Propheet, in geheel den Prophetenstand als één zedelijk persoon beschouwd, ja in geheel het gezamenlijk volk van Israël, op dezelfde wijs begrepen. De sleutel ligt voorhanden, zoo wij slechts het beginsel vasthouden, waarvan de diepe grond ons reeds bleek: dat de verschijning van

{==452==} {>>pagina-aanduiding<<}
een Messias, Koning, Propheet en Hoogepriester, het uitzicht en de ziel is van alle de openbaringen, van alle de inrichtingen, van alle de groote gebeurtenissen in Israël. Niet mechanisch zijn hier en daar voorzeggingen en beloften omtrent den christus daar nedergeworpen, maar organisch is die groote Verwachting en Belofte in geheel het zamenstel des O.T. gewerkt. De prophecy der toekomst gaat telkens uit van de geschiedenis des tijds zelven, waarin de Propheet gesproken heeft; de historie’ (men lette op dit juist gekozen beeld!) ‘is als het ware de vaste stof, waarop de trekken van den gepropheleerden Verlosser gegraveerd zijn. Die prophecy doorloopt de tijden vóór de verschijning van den christus in derzelver volheid, op zoodanige wijze, dat zij van hare volkomene vervulling in Hem telkens panden en schetsen en als voorsmaken levert in de lotgevallen van bijzondere personen, in den geheelen toestand van Israël-als volk. - Christus vereenigt in zich geheel de volheid, de quintessens zelve, van dat in anderen slechts aangeduid, slechts voorafgeschaduwd denkbeeld van uitverkorenheid, zalving, zending van God, gehoorzaamheid, lijden.’
Ook bij het Hooglied van salomo en het Boek van job wordt de lezer bepaald, om in beiden het eigenaardig schoone op te merken. In het eerstgenoemde dichtstuk meent da costa meer te mogen vinden, dan een zang op de huwelijksliefde; hij meent er Hem in te vinden, die meer is dan salomo, die zoo nadrukkelijk als de Bruidegom der gemeente, des volks, dat Hij kwam verlossen en over hetwelk Hij komt regeeren, gekenmerkt is. Wij houden het er voor, dat de verzamelaars van den kanon des O.T. dit lied in de gewijde verzameling niet zouden hebben opgenomen, indien zij er niet een' geestelijken zin in gevonden hadden. Maar wij vragen ook: Geeft dit nu regt, om te meenen, dat de Dichter zelf er dien geestelijken zin in heeft willen leggen? Heeft hij er ook bij gedacht, wat Synagoge en kerk er bij gedacht hebben? Het dichtstuk zelf geeft niet het minste regt, om dit aan te nemen, en zullen wij er dan een' zin in mogen bren-
{==453==} {>>pagina-aanduiding<<}
gen, die er niet in ligt? - Omtrent het boek van job deelt da costa hoogst belangrijke opmerkingen mede, die niet weinig bijdragen om de eenheid, schoonheid en waarde van dit gedicht juist te leeren kennen. Hij houdt het voor afkomstig uit den vóór-Israëlitischen leeftijd, en meent aan den persoon en de lotgevallen van job historische wezentlijkheid te mogen toekennen, terwijl hij toegeeft, dat de twee eerste en het laatste hoofddeel van later zamenstelling zijn. En noch de waarheid der historie, noch de heiligheid der hoogere ingeving verliest er, volgens da costa, iets bij, als hij aanneemt, ja vaststelt, dat het gedicht niet de uitgesprokene woorden zelve, maar eene hoogheerlijke, door den gewijden schrijver, wie hij dan ook geweest zij, geheel in den zin en geest der onderscheidene sprekers te boek gestelde bewerking en omschrijving der gehoudene gesprekken bevat. Met
hoe welgemeend eene bedoeling de Schrijver deze verzekering ook geeft, wij gelooven, dat de historische kritiek zich daarmede toch niet kan noch behoeft tevreden te stellen. Het poëtische gedeelte des O.T. is beschouwd; nu volgt het wetgevend deel. Israëls wetgeving wordt eerst van hare hooge zedelijke, dan van hare symbolische, eindelijk van hare theocratisch nationale en burgerlijke zijde ter beschouwing gebragt, eene verdeeling, waaruit de Schrijver geenszins wil hebben afgeleid, dat hij de wet in eene ceremoniëele, nationaal Israëlitische, en zedelijke zou splitsen. Hij verklaart zich nadrukkelijk tegen deze tiercering der wet. ‘Geheel de wet van Israël is, wat haar zedelijk, theocratisch, symbolisch beginsel aangaat, eeuwig: geheel de wet van mozes aan Israël is, wat vorm, ontwikkeling en toepassing betreft, in de bedeeling van het Evangelie opgenomen of versmolten.’ Het karakter der Israëlitische wetgeving, uitgedrukt in haren Sinaïtischen vorm en in haren zedelijken inhoud, wordt daarop zeer juist beschreven en daaraan vastgeknoopt eene beschouwing van het boek der Spreuken. Vervolgens worden wij bij het symbolisch karakter der Mozaïsche wetgeving bepaald, en om dit te leeren kennen, in het bijzonder bij de inzetting

{==454==} {>>pagina-aanduiding<<}
der offers, des Tabernakels, der groote Hoogtijden in Israël.
De Schrijver ziet in het zoenoffer het verzoeningsmiddel der zonde, in het offerdier den vertegenwoordiger van den zondaar, in het bloed des offerdiers datgene, wat in de plaats van de ziel, het leven van den offeraar, in het heiligdom voor den God Israëls gebragt werd. Door beschouwing van de ‘ondubbelzinnige verklaringen van het op de offerdienst der Ouden gedurig terugwijzende Nieuwe Testament en uit de natuur dier offerdienst, gelijk zij door de Mozaïsche wet en de dienst Gods in Israël zelve beschreven en toegelicht is,’ komt hij tot het resultaat, 1. dat er eene scheiding is tusschen God en den zondaar door de zonde, waardoor hij onder Gods toorn is; 2. dat die scheiding, veroorzaakt door zonde aan de zijde van den mensch, door heiligheid aan de zijde van God (dit laatste komt ons minder juist uitgedrukt voor, omdat de zonde alleen de scheiding maakt, en Gods heiligheid Hem niet van de menschen scheiden zou, indien de zonde niet aanwezig was; - de zonde is hier in een' geheel anderen zin scheiding makende, dan de heiligheid Gods; - als de zonde weggenomen is, is ook de scheiding weggenomen; de heiligheid Gods moet blijven;) wordt weggenomen door verzoening; 3. dat deze geschiedt door het bloed eens offers; 4. dat de bloedstorting de overgave der ziel is, die, in het O.T. door het offerdier afgebeeld, in het N.T. door christus volbragt wordt; 5. dat in het O.T. voorbeeldend in het N.T. verwezentlijkend, de ziel die niet gezondigd heeft, overgegeven wordt voor de ziel die gezondigd heeft; 6. dat in het storten des bloeds het geofferde de plaats van den offeraar bekleedt, en dat ‘op die wijze door plaatsbekleeding aan den strafeisch van Gods richtenden toorn voldaan wordt.’
Moge over het algemeen in deze voorstelling der leer van het O.T. aangaande de verzoening der zonden door het zoenoffer veel waarheid gevonden worden, schoon het geheel duidelijker had kunnen uiteengezet zijn, minder juist achten wij het, bij de voorstelling van hetgeen het O.T.

{==455==} {>>pagina-aanduiding<<}
aangaande de verzoening leert, te spreken van ‘voldoening aan den strafeisch van Gods richtenden toorn.’ De geheele uitdrukking is onbijbelsch, de denkbeelden, daarin opgesloten niet die, welke wij in de symbolische handelingen bij de offers des O.T. vinden uitgedrukt. Doch hierover willen wij met den Schrijver niet verder strijden. Wij vragen alleen, waarom men zich niet eenvoudig houdt aan de zoo duidelijke uitspraken des O.T., zoowel als des Nieuwen, die in den dood des offerdiers zoowel als in den dood van christus vernietiging der zonde zien, eene vernietiging, even noodzakelijk gemaakt door Gods heiligheid als door Gods liefde. En wil men dan het woord ‘voldoening’ behouden, men zegge dan, dat het offerdier aan den eisch der wet voldeed, even als christus; - aan de wet, die de ziel des zondaars opeischte, omdat hij gezondigd had; - dit is eene bijbelsche voorstelling; de gewone daarentegen van voldoening aan den strafeisch van Gods richtenden toorn of aan Gods strafeischende geregtigheid geeft tot misverstand aanleiding en laat het in allen geval niet genoeg uitkomen (wij zouden zelfs kunnen zeggen: schijnt te vergeten), dat de Priester wel de bloedsprenging (de zondebedekking), maar niet het dooden (de zondevernietiging) verrigtte, en dat christus de zonden gedragen heeft, om die te verzoenen, d.i. te vernietigen door ze te bedekken, niet om aan Gods toorn te voldoen, wat nergens geschreven staat of aangeduid wordt in de schriften des O. of N.V.
Gelijk in deze, zoo zouden wij ook in enkele andere uitdrukkingen van den Schrijver moeten afwijken. In het volgende is onder veel, wat wij juist gezien achten, hier en daar iets, wat wij meenen, dat niet kan verdedigd worden. Na melding gemaakt te hebben van de tegenspraak, welke de zoowel door anderen als door hem verdedigde (door sommigen de juridische opvatting genaamde) voorstelling van de beteekenis des zoenoffers in en buiten ons vaderland heeft gevonden, geeft hij kort en duidelijk het gevoelen der tegenpartij op. De wederlegging daarvan had, onzes inziens, ofschoon zij veel waars bevat, som-
{==456==} {>>pagina-aanduiding<<}
tijds treffender kunnen zijn, daar wel eens een argument wordt gebruikt, dat niets bewijst, zoo als op bl. 218. De Schrijver zegt, dat het afschaduwen van een plaatsbekleedend doodslijden allezins overeenkomstig is met de gronddenkbeelden van geheel de Oud-Testamentische geschiedenis en profetische schrift, dat wij van den beginne en door geheel die bedeeling henen het denkbeeld ontmoeten van overdraging van schuld, van straf, van dood, en dat wel op meer dan eene wijze en onder meer dan ééne wijziging, maar altijd uit hetzelfde grondbeginsel niet van plaatsbekleeding in den zin van bloote vertegenwoordiging, maar van in de plaats stelling. Om dit te bewijzen, gaat hij aldus voort: ‘Als abraham zijnen zoon als uit de dooden terug ontvangt, dien hij op Moria gedacht had te zullen offeren tot een brandoffer, zoo neemt hij den ram, die hem onmiddellijk daarop voor oogen komt, en offert hem ten brandoffer in zijns zoons stede. Kan hier aan iets anders gedacht worden dan aan een zinnebeeldig sterven in de plaats van den ter dood opgeeischten? en met wat schijn zou men hier het denkbeeld kunnen goed maken, dat deze ram, in stede van den
gespaarden isaäc geofferd, een volgend reine leven van den zoon des Aartsvaders, moest afbeelden, - en niet den dood, aan welken de jongeling zoo even ontkomen was?’ - Het zal ons geenszins verwonderen, zoo de tegenpartij hierdoor zich niet laat overtuigen. Want vooreerst moet de beteekenis van symbolische instellingen en handelingen onder de Mozaïsche bedeeling ook uit de geheele Mozaïsche inrigting verklaard worden, en niet uit vóór-Mozaïsche gewoonten of gebeurtenissen; vervolgens moeten wij vragen, of de ram, die door abraham geofferd werd, in dezelfde betrekking tot isaäc stond, als onder de Mozaïsche wet het offerdier tot den offeraar. Ieder ziet toch terstond, dat het geheel heterogeene gevallen zijn, die geene gelijkstelling noch vergelijking toelaten. Werd die ram geofferd om eene zonde van isaäc te verzoenen? Neen. Nu dan; zoo komt die ram ook niet in aanmerking, als er van het zoenoffer gesproken en daar-
{==457==} {>>pagina-aanduiding<<}
van beweerd wordt, dat het na de handoplegging in de plaats des offeraars was gesteld.
Wat nog verder over de offers gezegd wordt, zou nog duidelijker zijn, indien de Schrijver in de bloedsprenging alleen de eigenlijke verzoening der zonde gezien had, indien hij niet van de zonden, die door het bloed van dieren verzoend werden, beweerd had, dat zij alleen of voor het meest althans betrekking hadden tot eene uitwendige, eene dus gezegde legale en geenszins eene inwendige, zedelijke of geestelijke heiligheid of reinheid; met de bijgevoegde verzekering, dat overtredingen tegen Gods, voor alle tijden en volken geldend gebod, tot wezentlijke ziels-reinheid slechts door eene betere offerande konden verzoend worden (welke onderscheiding geheel in strijd is met Levit. IV:2, 13 enz. en Num. XV:22-24); indien hij eindelijk in het gebruik der woorden zoen-, zond- en schuldoffer zich gelijk gebleven ware en juister zich had uitgedrukt. Wat dit laatste betreft, op bl. 225 en 226 lezen wij van het zondoffer en het zoenoffer, waaruit dus volgt, dat het zoenoffer iets anders is dan, onderscheiden is van het zondoffer. Daarentegen lezen wij op bl. 207 van zoenoffers en schuldoffers, waaruit volgt, dat het schuldoffer iets anders is dan, onderscheiden is van het zoenoffer. Een vreemdeling op dit gebied zou dus tot de gevolgtrekking komen: als op de eene plaats van zoen- en schuldoffers, op de andere plaats van zoen- en zondoffers gesproken wordt, moet het schuldoffer hetzelfde zijn als het zondoffer. Wij behoeven den Heer da costa niet te herinneren, dat zoenoffer de algemeene naam is voor de beide soorten: zondoffer en schuldoffer. Maar het verwonderde ons toch, dat wij hier eenig gebrek aan naauwkeurigheid aantroffen.
Na de offers wordt de Tabernakel, daarna worden de Hoogtijden Israëls van naderbij beschouwd. In den Tabernakel wordt te regt symbool gezien van de inwoning van Jehova in het midden van zijn afgezonderd volk. Dit gedeelte geeft zeer belangrijke wenken, ook omtrent het typische in Israëls geschiedenis en instellingen. Bij de nu

{==458==} {>>pagina-aanduiding<<}
volgende beschouwing der Mozaïsche wetgeving als nationale staats- en burgerwet staat de Schrijver afzonderlijk stil bij de instelling van het jubeljaar (uit een burgerlijk oogpunt), bij die van het leviraat, bij het beginsel van wedervergelding of talio in de strafbepaling, bij den Goël of Bloedwreker en de vrijsteden, bij den theocratischen grondslag van geheel de staats- en burgerlijke wet in Israël. Daarna wijst hij op de overeenstemming der schrift van het O.T. met zich zelve en met getuigenissen der ongewijde geschiedenis en oudheid, waar menige wenk, vooral voor den Apologeet van veel gewigt, gegeven wordt - op de verhouding, waarin het O.T. staat tot de ontdekkingen der wetenschap en tot de wetten en verschijnselen der zigtbare schepping, waarbij de regten en aanspraken der wetenschap tegenover den Bijbel, inzonderheid wat de kennis der natuur betreft, goed worden bepaald, en waar wij onder anderen deze juiste opmerking vinden: ‘dat de Heilige Schrift, alle dingen in de schepping terug brengende tot een praktische aanwending ter eer van God en ten heil van menschen, juist daardoor de verschijnselen der natuur in hemel en op aarde beschouwen en opvatten moest van hunne bloot uitwendige, voor oogen staande zijde, en dus geen dier uitkomsten uitsluit of tegenspreekt, welke voor het menschelijke kenvermogen later waren weggelegd met betrekking tot het inwendig zamenstel dier zelfde dingen, en de wetten naar welke zij blijken zouden geregeerd te worden;’ - waarom ook vervolgens gesproken wordt van ‘het boven (althans buiten) het grondgebied der wetenschap liggend zuiver praktisch en louter phenomeneel standpunt, waaruit de Schrift de voorwerpen van menschelijke kennis en onderzoek beschouwt.’
Aan het einde van dit Deel wordt gehandeld over het verband van Oud en Nieuw Testament; over de nuttigheid en het gezag der Oud-Testamentische Schriften onder de bedeeling van het Evangelie; over Theopneustie. Wij nemen hier eenige woorden des Schrijvers over, die, onzes inziens, wel de behartiging waardig zijn. ‘Geen bloo verhand als tusschen voorbereiding en daarstelling, geen

{==459==} {>>pagina-aanduiding<<}
zamenhang slechts als tusschen aankondiging en verschijning; - neen! éénheid van aart en wezen wordt door dat veel bevattend woord van augustinus (Novum Testamentum in Vetere latet, enz.) te kennen gegeven. Wat in het Oude Testament reeds in het verborgen leefde was het Nieuwe, wat in het Nieuwe Testament zich met der daad naar buiten openbaart is het Oude. Hier derhalve geen schuilhoek voor die halve opvatting van meer dan ééne Theologische school van vroeger en later tijd, welke aan den beschaafd-heidenschen vóórtijd eene gelijke plaats inruimt naast den Israëlitischen in de voorbereiding tot de tijden van het Evangelie.’ Dit wordt nog kort ontwikkeld en daarbij herinnerd, dat de volken buiten Israël allengskens bearbeid waren voor eene nieuwe wereldbedeeling, terwijl Israël de belofte van den Messias had. Wat omtrent het gebruik, door ons van het O.T. te maken, gezegd wordt, gaat van den juisten stelregel uit, dat de beide bedeelingen niet moeten verward, maar ook niet, als was daartusschen geene gemeenschap, moeten gescheiden worden. Wat de Schrijver zegt van het gezag des O.T. houdt evenzeer het juiste midden. Alleen omtrent de Theopneustie dezer Schriften zouden wij wenschen datgene, wat hier verzekerd wordt, ook grondiger bewezen te zien, ten zij de Schrijver zelf het ons niet duidelijker kan maken, dan met de woorden, waarmede dit Deel eindigt: ‘Geheel de Schrift, ook des Ouden Testaments, is Theopneustos, dat is, geworden en bewerktuigd en bezield door den levenden Adem van God, - door den Heiligen Geest, welke is - god!’
Wij eindigen onze aankondiging met den Heere da costa dank te betuigen voor de menigte treffende, belangrijke en schoone opmerkingen, hier ons medegedeeld. Met de vraag, of hij niet somtijds het N.T. meer laat spreken, dan dienstig is, om het O.T. in deszelfs eigenaardigheid uit zich zelven te leeren kennen, vereenigen wij de betuiging, dat voor de verdediging der waarheid en de kennis van de waardij der Schriften des O.T. in dit Deel der voorlezingen menige voortreffelijke bijdrage geleverd wordt.


{==460==} {>>pagina-aanduiding<<}

De hooge waarde des Bijbels, vooral in betrekking tot de Jeugd. Een ernstig woord bij de woelingen der Roomsche Geestelijken tegen de verspreiding van dit Goddelijke boek, en deszelfs gebruik op onze Scholen. Te Amsterdam, bij J.J.D. Brugman. (1845). In gr. 8vo. 100 bl.

Bedriegen wij ons niet, dan voert in dit geschrift een Onderwijzer der jeugd het woord. Met hooge ingenomenheid spreekt hij over den Bijbel en prijst deszelfs gebruik, ook op de scholen, ernstig aan. Hij schetst den goddelijken oorsprong, den verheven' inhoud, den uiterlijken vorm en den weldadigen invloed des Bijbels af. Hij tracht daaruit tot deszelfs geheel éénige waarde te besluiten en beklaagt zich, dat hij in onze dagen uit het onderwijs der jeugd grootendeels verbannen is. Eene vergelijking met vroegere dagen valt ten nadeele van onzen leeftijd uit. En de onervarene jeugdige mensch, met zijn levendig gestel, aan de verleiding van anderen blootgesteld, heeft aan den Bijbel zóó zeer behoefte! En de Bijbel is voor het opkomend geslacht zóó uitnemend geschikt! Daarom mag hij niet langer miskend en verwaarloosd worden. De woelingen der Ultramontanen waarschuwen ons daartegen met hoogen ernst. Jammer maar, dat er zóó groote onverschilligheid heerscht onder Protestanten! O laat ons waken over onze godsdienstige voorregten, opdat niet Rome zegeviere!
Wij prijzen den welmeenenden ijver van den ongenoemden Schrijver en durven zijn geschrift in onze dagen wel aanbevelen. Wij mogen daarbij echter niet verzwijgen, dat wij hier niets gevonden hebben, wat elders niet reeds beter en krachtiger gezegd is. Ook is de lofspraak op den Bijbel, hoe hoog gestemd ook, alles behalve volledig en in meer dan één opzigt zeer oppervlakkig. In het algemeen is de voorstelling meestal hoogst onbestemd, en er komen hier en daar uitdrukkingen voor, die overdreven en

{==461==} {>>pagina-aanduiding<<}
niet genoeg gewogen zijn. Wat den stijl aangaat, deze is vrij gezwollen en van het begin tot het einde zonder afwisseling. Wij meenen met den Schrijver, dat de waarde des Bijbels in onze dagen niet genoeg kan worden in het licht gesteld, en dat de woelingen der Ultramontaansche partij niet te ernstig kunnen bestreden worden. Maar ongaarne zien wij, dat daarmede de uitgave verontschuldigd wordt van zoo menig geschrift, dat zich niet boven het middelmatige verheft. En dat hierin ook ons oordeel begrepen is over dit ernstig woord, zal onzen lezers reeds gebleken zijn.

Apologie van den Bijbel; of: hoe zal ik den Bijbel beschouwen? Een woord voor denkende Vrienden der Godsdienst. Te Amsterdam, bij G. Portielje. 1845. In gr. 8vo. 142 bl. f 1-40.

In het Zwitsersche kanton St. Gallen hebben om de drie jaren, bij wijze van Synoden, vereenigingen van Geestelijken plaats, op welke door één' hunner eene voorlezing wordt gehouden. De Hoogleeraar scheitlin vervulde in 1837 de spreekbeurt op zulk eene wijze, dat de uitgave van het gesprokene woord algemeen begeerd werd. Ten einde daaraan te voldoen, getroostte hij zich, ten gevalle van het grooter publiek, de moeite eener omwerking en uitbreiding. En zoo ontstond dit geschrift, dat door den Vertaler waardig is geacht, om ook onder ons gelezen te worden.
De eenigermate zonderlinge titel verpligt ons tot eene meer naauwkeurige opgave van den inhoud. Eene vrij uitvoerige inleiding gaat vooraf. Daarin worden met scherpe trekken de voornaamste bedenkingen voorgesteld, die, vroeger en later, tegen de echtheid, ongeschondenheid en geloofwaardigheid der Bijbelschriften zijn ingebragt, en de verschillende meeningen, die er onder de menschen omtrent den Bijbel bestaan. Dit een en ander moet strekken, niet om stof te leveren voor de Apologie, maar om

{==462==} {>>pagina-aanduiding<<}
het gevaar en de moeijelijkheid der onderneming te doen beseffen, en troost aan te bieden bij het gebrekkige, dat aan deze proeve kleeft. Naar onze meening had deze Inleiding zonder schade kunnen achterwege blijven. Bedenkingen, die niet opgelost, vragen, die niet regtstreeks beantwoord worden, worden beter verzwegen. Maar desniettemin kunnen wij met vrijmoedigheid verklaren, dat de verdediging van den Bijbel den Schrijver op zijne wijze uitnemend gelukt is. Hij beschouwt dien als één groot geheel, wel uit verschillende deelen zamengesteld, maar die te zamen eene éénheid vormen, die van hooge, goddelijke zorg getuigt. Wij onderscheiden in den Bijbel, zegt hij, verschillende tijdvakken of afdeelingen. Ieder tijdvak treedt op met gedachten en voorstellingen, die bijzonder daaraan eigen zijn. Nieuwe denkbeelden stijgen nu en dan omhoog, en van tijd tot tijd vereenigt nieuw en helderder licht zich met het vroegere zwakkere, totdat het licht der wereld verrijst. Die verschillende afdeelingen worden opgegeven en daarbij de idéën, de waarheden, die te voorschijn traden. Achtereenvolgens wordt gehandeld over de Adamitische periode, die van noäch, die van abraham, de Mozaïsche, die van david en salomo, die der Profeten, en (zonderling genoeg!) de Apocryfische of Grieksch-Joodsche, terwijl de laatste periode de Christelijke is, de tijdkring des N.T. Zoo blijkt het, dat God, voortijds veelmalen en op velerlei wijzen tot de vaderen gesproken hebbende door de Profeten, in deze laatste dagen tot ons gesproken heeft door den Zoon, of, om met den Schrijver te spreken, zoo ontsproot,
sedert de dagen des eersten menschen, steeds het eene idée, de eene waarheid, de eene openbaring na de andere; er kwam steeds nieuw licht bij het oude, licht uit de diepe duisternis, dat door alle trappen der ochtendschemering en der immer helderder wordende morgenuren, den glans bereikte van den middag, waarop de zon in het hoogste toppunt staat. En deze gang der idéën door alle perioden heen, dit allengskens voortgaande groeijen, totdat de kroon gevormd en afgerond was,

{==463==} {>>pagina-aanduiding<<}
zou slechts een werk van het toeval, of ook uitsluitend van menschelijke wijsheid zijn geweest? Het antwoord op die vraag is eene lofspraak op den Bijbel. Gods Voorzienigheid vertoont zich zigtbaar in het ontstaan, de ontwikkeling en den voortgang der idéën of van den godsdienstig-wijsgeerigen inhoud van den Bijbel. En ook de vorm, waarin deze ons gegeven is, ofschoon door velen met ongunstige oogen aangezien, laat zich regtvaardigen; terwijl de wonderwerken en wonderbare voorvallen, in den Bijbel vermeld, in verband beschouwd met de daardoor geleerde en gestaafde waarheden, gemakkelijk gehandhaafd worden. Enkele hoogst gepaste woorden ter toepassing en leiding, bij het gebruik des Bijbels, staan aan het einde regt op hunne plaats.
Wij zouden dit geschrift ongaarne aan allen zonder onderscheid in handen geven. Onder velerlei goeds bevat het niet weinig, wat vreemd is en ongewoon. Ook heeft het, bij een' grooten rijkdom van zaken, onderscheidene zwakkere plaatsen. Zelfs is de stijl, hoe gekuischt ook, soms te bloemrijk en overladen. Maar volgens den titel is het ook bestemd voor denkende Vrienden der Godsdienst, en deze zullen er veel in vinden, wat hun stoffe geeft tot nadenken en onderzoek. Boven alles wenschten wij het in handen van zulken, die den Bijbel, door vooroordeel verblind, minachten en verwerpen. Indien zij nog voor overtuiging vatbaar zijn, dan durven wij verwachten, dat deze Apologie niet te vergeefs voor hen geschreven is.




Kinderbijbel, of Bijbelsche Verhalen voor jonge Kinderen, bij het zien van bijbelsche prenten aan 's moeders schoot. Door Mevr. de Wed. A.B. van Meerten, geb. Schilperoort. IIIde en IVde Stukje. Te Amsterdam, bij P.N. van Kampen. 1846. Prijs in carton, met plaatjes, elk Deeltje 80 Cents; hetzelfde ingenaaid voor schoolgebruik, elk Deeltje 30 Cents.

Inderdaad, waardige Schrijfster dezer boekjes! gij hebt

{==464==} {>>pagina-aanduiding<<}
een regt goed werk verrigt! Wij leggen daar het laatste gedeelte van uwen arbeid neder, en lazen die slotbladen waarlijk met aandoening, met hartelijke deelneming; zoo liefdevol, zoo zachtmoedig, zoo opregt, zoo echt Christelijk gestemd zijn de woorden, welke gij tot uwe jeugdige lezers, tot uwe leerlingen, tot uwe innig geliefde kleinkinderen rigt. Het is ons inderdaad gegaan als met de lezing van van alphen's Kindergedichten, die wij als volwassenen en zelfs nog in den ouderdom met genoegen herlezen zullen, gelijk van alphen zelf in zijne Voorrede betuigt, dat hij zijne kindergedichtjes ook voor ouderen van jaren ter lezing niet onwaardig acht. Hoe juist, hoe voortdurend gepast zijn de Christelijke lessen, die Mevr. van meerten hier weder, even als bij de Tafereelen uit het Oude - thans uit die van het Nieuwe Testament - getrokken heeft! Men kan het wel zien, dat de eerbiedwaardige Schrijfster het kinderhart kent, en haar leven aan derzelver opleiding gewijd heeft: welk eene beknoptheid, welk eene verscheidenheid, welk eene gepaste wending in stijl merken wij hier niet op! Wij zeggen der Schrijfster innigen dank, al moge ook de stoffe op zichzelve moeijelijker zijn ter bewerking dan die van het O. Testament, naar den aard der zaak, en al moge ook de titel van Kinderbijbel ons nog altoos stuiten. Schoon toch Bijbel boek beteekent en dus oorspronkelijk in de Grieksche taal die naam ook aan ongewijde schriften schijnt te kunnen gegeven worden, zoo heeft echter in onze taal de benaming Bijbel het burgerregt verkregen alleen voor de Heilige Schrift. En, zoo wij nog iets op den titel mogten aanmerken, dan ware het ook de toevoeging: voor jonge kinderen, bij het zien van Bijbelsche prenten aan 's moeders schoot. Dit bijgevoegde vindt hier weinig toepassing, is onnoodig, en is misschien ook wel
wat kinderachtig. Wij zouden ook nog wel eenige andere ophelderingen verlangen of eenige aanmerkingen tegen enkele plaatsen en soms tegen eenige taalfeilen kunnen opperen, maar zoodanige zijn altoos naar onze meening meer geschikt om ondershands en in 't particulier aan Schrijfster

{==465==} {>>pagina-aanduiding<<}
of Uitgever te worden medegedeeld, dan er hier de enge ruimte eener bladzijde mede te vullen, of er den lezer mede bezig te houden. Wat wij hier missen, bijv. de Verzoeking, de Verheerlijking des Verlossers, het Onze Vader, en zoo meer, is, gelijk enkele wél vermelde zaken, vatbaar voor nadere ontwikkeling door hem of haar, die deze schoone boekjes den kinderen voorleest. Wij herhalen het, (even als bij onze aankondiging van de beide vorige Deeltjes) voor Bewaarscholen zijn deze boekjes, naar inhoud en voor den geringen prijs, waarvoor zij bij den Uitgever verkrijgbaar zijn gesteld, uitmuntend berekend, ja, wij zouden er bijna durven bijvoegen, zij zijn voor Bestuurderessen, voor Hoofd- en Hulp-Onderwijzeressen van Bewaarscholen onmisbaar.
Is het ook geene groote verdienste, schoon het mede de taak wel soms zal verligt hebben, dat de Schrijfster een oorspronkelijk werkje geleverd heeft, en zich niet met het vertalen of uitbreiden van iets uit den vreemde beholpen heeft? Heeft het niet iets voor, dat wij hier den Nederlandschen zin zien doorgedrongen, en den echt Christelijken nationalen geest met dien Hollandschen ronden aard vereenigd vinden, waarop, Gode zij dank! bij ons vooral, in het eerste onderrigt voor kinderen, nog zoo hoogen prijs door weldenkenden gesteld wordt. Daarenboven: Geloofsvertrouwen, - het beschouwen van jezus' Leven, Lijden en Sterven, uit het oogpunt van onze Verlossing en Verzoening alleen uit genade, wordt hier wel op menschelijke, natuurlijk altoos zwakke en gebrekkige, maar toch doorgaande op klemmende, krachtige wijze den kinderen op het hart gedrukt. En toch is hier geen zweem of schaduw van overdrijving of dweeperij; de kinderen worden hier steeds tot gehoorzaamheid, opregtheid, weldadigheid, werkzamen ijver, medelijden, zelfverloochening opgewekt. Ook wordt hun geleerd, dat kinderen, gelijk ook volwassenen, veel eerbiedig gelooven moeten, zonder te begrijpen; veel wordt hun ingeprent; de ontvouwing kan bij rijpere jaren volgen. Gerustelijk kunnen ook Roomschen evenzeer als Onroomschen, ja (mogt het zijn!) ook Israë-
{==466==} {>>pagina-aanduiding<<}
liten deze boekjes in handen nemen, en de laatsten zelfs, al waren het volwassenen, uit de taal voor kinderen, gebragt worden tot aanneming en aanbidding van dien Heiland en Heer, die zoo krachtig bewezen is te zijn de aan de Vaderen beloofde, door de Profeten voorspelde Messias, voor wien zich eens aller knieën buigen zullen, en in wiens gemeenschap op te wassen, als ons goddelijk Hoofd, aller eenigst levensdoel wezen moet. Mogt, tot uitbreiding van Gods Rijk op aarde, ieders hand zooveel, of iets van datgene doen, elk naar zijne roeping, op zijne wijze elk in zijnen kring,
wat de edele bejaarde Schrijfster dezer boekjes zoo ijverig heeft pogen te bewerken! Er zijn zoo vele volwassene jonge lieden, die iets van datgeen konden doen, wat Mevr. van meerten reeds den kinderen inprent. Hoe velen zoeken den tijd te dooden (onwaardige gedachte voor een' Christen, die eene eeuwige vergelding te gemoet treedt); er zijn zoo vele jonge lieden met volle ruimte van vrijen tijd, die door eene bejaarde, ijverige vrouw, als onze van meerten, beschaamd worden gemaakt; er zijn er zoo velen, die zoo heilrijk, ieder in zijnen kring, de zedelijke, Christelijke verzorgers of verzorgsters der armen konden wezen, en die genoegzaam niets doen van hetgeen onze Zaligmaker ook ten aanzien van het weldoen aan arme kinderen gebood; mogten zij hun levensheil zoeken, - zij zullen het daar zeker vinden, - in het betrachten van dien Christenpligt! Diakenen van de Gereformeerde kerk hebben het eens bij eene collecte gezegd, en zij hadden gelijk: ‘Willen wij, dat de kinderen tot jezus komen, wij moeten ze dan toch ook tot jezus brengen.’ Doet dat, jongelingen en meisjes, doet dat allen zoo velen gij uwen tijd thans nutteloos verwaarloost en verbeuzelt! Men rigte Bewaarscholen op; er ontbreken te Amsterdam nog zoo vele; er rust zegen van boven op.




Leerrede ter gedachtenisviering van het tweehonderdjarig bestaan der Hervormde Gemeente te Hulst, gehouden

{==467==} {>>pagina-aanduiding<<}
op Zondag den 9 Nov. 1845, door J.C. Nidelstein Walter, Predikant aldaar. Te Gorinchem, bij J. Noorduyn en Zoon. 1845. In gr. 8vo. VIII, 48 bl.

De Hervormde Gemeente van Hulst, op de grenzen van het vroegere Gemeenebest der Vereenigde Nederlanden, deelde in de veelvuldige lotwisselingen van de oorlogen en ander geweld, die de burgerlijke en godsdienstige vrijheid bedreigden. De eerwaardige Redenaar had dus overvloedige stof, om zijne toehoorders op eene belangwekkende en nuttige wijze bezig te houden, bij gelegenheid der godsdienstige gedachtenisviering van het tweehonderdjarig bestaan van zijne Gemeente. Deze Leerrede doet hem kennen als eenen Leeraar, die duidelijk, ernstig en overtuigend spreekt, wiens kanselarbeid verdient door zijne Gemeente met genoegen ontvangen te worden. Ook als bijdrage voor de kerkelijke geschiedenis bevelen wij de Leerrede aan, daar zij eene en andere minder bekende bijzonderheid bevat aangaande den toestand en de lotgevallen der Hervormde kerk in dat gedeelte van ons vaderland, tot hetwelk genoemde Gemeente behoort.




De beginselen der Materia medica en der Therapie, door Jonathan Pereira, M.D. Professor der Materia medica en Pharmacie aan de Universiteit te Londen, enz. enz. Naar de tweede Engelsche uitgave door L.C.E.E. Fock, M.D. 1ste-3de Aflevering. Te Amersfoort, bij W.J. van Bommel van Vloten. 1845. In gr. 8vo. 282 bl. f 3-60.

Het is dikwijls niet onbelangrijk, op te merken, hoe bij het behandelen van wetenschappelijke onderwerpen menschen, die van gelijken wetenschappelijken zin zijn doordrongen, die genoegzaam op gelijke hoogte in het wetenschappelijke staan en die bij hunnen arbeid dezelfde bronnen hebben gebruikt, tot geheel ongelijksoortige resultaten

{==468==} {>>pagina-aanduiding<<}
geraken. Recensent maakte deze opmerking, toen hij het werk, waarvan de titel aan het hoofd dezer recensie staat, vergeleek met dat van Prof. oesterlen, Handbuch der Heilmittellehre, Tübingen 1845, pp. 1051. Beide, pereira en oesterlen, staan niet alleen in hun vaderland, maar ook buiten hetzelve, hoog aangeschreven, als mannen, die vertrouwd zijn met het standpunt der tegenwoordige geneeskunde en die ook het hunne hebben bijgebragt, om hare grondige bewerking te bevorderen; beide hebben, met name in hunne zoo even vermelde werken, hiervan de overtuigendste bewijzen geleverd; beide beschouwen schei- en natuurkunde, physiologie en physiologische pathologie als de eenige grondslagen, waarop eene rationele therapie en eene daaraan beantwoordende geneesmiddelleer kan gebouwd worden, en zij hebben dan ook, de een zoowel als de ander, getrouwelijk gebruik gemaakt van het licht, hetwelk de latere, meer exacte bewerking dezer wetenschappen over dezelve heeft verspreid, zoodanig zelfs, dat genoegzaam dezelfde proeven en dezelfde auctoriteiten, welke de een aanvoert (*), ook bij den ander worden aangetroffen. En toch hoe zeer loopen beide bij het behandelen van hun onderwerp uiteen! Het spreekt van zelf, dat zij in vele onderdeelen van hun werk moeten overeenkomen, de bestaande feiten bragten natuurlijk zulk eene overeenstemming mede; maar de algemeene geest, welke in beide werken doorstraalt, het beginsel, waarvan zij zijn uitgegaan, is zeer verschillend bij beide. Pereira neemt bij de scheikundige en mechanische werking der geneesmiddelen nog eene dynamische aan, zelfs zijn volgens hem de chemische en mechanische werkingen zelve in de meeste gevallen mechanicoen chemico-vitaal (bl. 120 sqq.) Pereira waagt het nog in 1842 (het
jaar, waarin de tweede editie van het oorspronkelijke werk is uitgekomen) de volgende woorden uit te spreken, waarom hem gewis menigeen als iemand, die

{==469==} {>>pagina-aanduiding<<}
niet regt op de hoogte van zijn vak staat, zoude willen verketteren: ‘Wij weten, dat, wanneer middelen in de bewerktuiging opgenomen zijn, zij aan den invloed eener hoogere kracht onderworpen worden, en niet meer aan alle wetten der verwantschap kunnen gehoorzamen. Eene hoogere kracht bijv. moet het zijn, dan die, welke bij scheikundige verbindingen en ontledingen werkzaam is, welke gedurende het leven de inwerking van het maagsap op de maag tegengaat (bl. 118);’ en: ‘Doch men moet altijd voorzigtig zijn in het verklaren der levensverschijnselen volgens physische wetten (bl. 227);’ en dergelijke meer. Oesterlen daarentegen zegt zonder omwegen: ‘Alle Agentien und Stoffe, welche zu therapeutischen Zweeken in Anwendung kommen, gehören dem Modus ihrer Einwirkung nach dem physikalischen oder chemischen Gebiete oder beiden zugleich an; sie können daher auch auf lebende Theile an sich nur nach überall gültigen physicalischen und chemischen Gesetzen einwirken. Wie ein spitzer Körper, welcher in lebendes Fleisch getrieben wird, an sich ganz auf dieselbe Weise einwirkt, wie wenn er in eine Thonmasse gesteekt worden wäre, so wirken Alkalien Säuren, Salze an und für sich auf die Stoffe organischer Theile nach denselben Gesetzen ein, nach denen sie auf nicht lebende Substanzen einwirken. - Tanninhaltige Stoffe verhalten sich lebenden Geweben nicht anders als todten Haüten gegenüber, und den chemischen Affinitäten folgend müssen sie dort wie hier Albumen, Gelatina fällen. Schwefelsaures Kupferoxyd geht mit Eiweisstoff, Käsestoff dieselben constanten Verbindungen ein, mag es im Mageninhalte eines Lebenden oder im Reagensgläschen auf jene Stoffe treffen (a.w. bl. 13);’ en verder (bl. 23): ‘Man hat zwar viel von einem vitalen Chemismus gesprochen, von einem Beherrscht- und Modificirtwerden chemischer
Affinitäten durch die Lebenskraft und dergleichen Phrasen mchr. - Diese Ansicht datirt sich jedoch von Zeiten her, wo so gut wie keine Chemie organischer Körper existirte, und wird jetzt besonders noch von Solchen vertheidigt, an denen die Fortschritte dieser Chemie

{==470==} {>>pagina-aanduiding<<}
fruchtlos vorübergegangen.’ enz. Grooter verschil van gezigtspunt, waaruit de zaak wordt beschouwd, kan er wel niet bestaan, dan er in de aangehaalde woorden van beide mannen ligt opgesloten. Beiden nemen chemische en physische werkingen in het dierlijk ligchaam aan, maar bij den een' (pereira) zijn zij aan een hooger beginsel ondergeschikt, hetwelk wij - niet omdat wij gelooven, hiermede iets verklaard te hebben, maar om met één enkel woord de onbekende eindoorzaak van het leven uit te drukken - levenskracht noemen; terwijl bij den ander (oesterlen) chemismus en physische krachten op den voorgrond staan en het leven zelf niet veel meer is, dan het resultaat dier ook in de onbewerktuigde natuur heerschende krachten. Wat ons betreft, het denkbeeld wil er nog niet bij ons in, dat ons ligchaam niet veel meer dan een schei- en natuurkundig werktuig zoude zijn; wij waarderen de pogingen der nieuwere chemie en physiologie, om de verschijnselen van het gezonde en zieke leven zoo veel mogelijk tot natuurkundige wetten terug te brengen en ook dienovereenkomstig de geneeskrachten der artsenijmiddelen te beoordeelen; maar wij gelooven tevens, dat wij hiermede nimmer tot de eindoorzaak zelve van al die verschijnselen kunnen opklimmen, daar deze dieper en buiten ons bereik ligt. Het kan het doel van Rec. niet zijn, deze stelling hier nader te ontwikkelen, daar in een vroeger nommer van dit Tijdschrift dit thema door eenen meer bevoegden beoordeelaar (*) reeds is behandeld. Alleenlijk zij het ons vergund, hier te doen opmerken, dat het aangekondigde werk van pereira het bewijs oplevert, dat althans ééne beschuldiging ongegrond is, welke van de zijde van hen, die eene zuiver
natuurhistorische rigting volgen, wordt aangevoerd tegen hen, die in het organisme nog eene hoogere kracht aannemen, dan alleen die, welke ook in de onbewerktuigde natuur heerschen. Wij bedoelen de beschuldiging, van niet op de hoogte der tegenwoordige

{==471==} {>>pagina-aanduiding<<}
wetenschap te staan. Die beschuldiging ligt in de boven aangehaalde woorden van oesterlen, welke ook overeenkomen met die, welke hij elders (bl. 19, § 13 aan het einde) bezigt. Pereira toch toont in hetzelve, allezins vertrouwd te zijn met de eigenlijk gezegde natuurkunde, - (Men zie zijne behandeling der agentia physica, of der zoogenaamde imponderabilia, bl. 6-52) - met de scheikunde (hiervan draagt het geheele werk de blijken, en van hetgeen in onze taal is uitgekomen, meer in het bijzonder dat gedeelte, waar over de voedingsstoffen wordt gehandeld, bl. 53-92, en dat, wat wij van het bijzondere gedeelte (Pharmacologia specialis) ontvangen) - met botanie en mineralogie - (bewijs hiervoor levert vooral dat gedeelte, waar de Schrijver de verschillende wijzen van klassificering kritisch nagaat) - met de physiologie van den mensch (men zie het hoofdstuk over de opslorping der artsenijmiddelen, bl. 123-142), - kortom met al die wetenschappen, welke in hem worden vereischt, die het in den tegenwoordigen tijd onderneemt, een werk over de geneesmiddelleer te schrijven.
Uit het bovenstaande blijkt genoegzaam, hoedanig over het algemeen ons oordeel over het werk van pereira is. Inderdaad er komt in hetzelve geen onderwerp voor, hetwelk niet grondig bewerkt is en niet als 't ware in zijne soort als volledig moet beschouwd worden. Zelfs daar, waar wij pereira van eene zekere omslagtigheid niet kunnen vrijpleiten, moeten wij de veelomvattendheid zijner studie bewonderen, waardoor het waarschijnlijk komt, dat hij er niet toe heeft kunnen besluiten, aan zijne lezers iets in het minst te onthouden van datgene, wat hij op het veld van zijn wijdloopig onderzoek zelf had opgespoord. Wij zijn het dan ook in ons oordeel ten volle eens met den Recensent in forbes British and foreign medical Review, October 1843, p. 363, waar deze van de tweede editie van pereira's materia medica zegt: ‘As a record of materia medica, it is unrivalled in the combined qualities of fulness and accuracy by any other work in our language; although perhaps for the student and junior prac-
{==472==} {>>pagina-aanduiding<<}
titioner, one more condensed would be found better adapted for ordinary use. No one is so well qualified to write such a manual as Dr. pereira.’ Het werk van pereira is op eene groote schaal aangelegd, het bevat alles, wat op het zieke ligchaam van invloed kan zijn, en in zoo verre zoude zelfs de naam van Beginselen (?) der therapie gepaster zijn, dan die van Beginselen der Materia medica; indien het niet ware, dat dit laatste gedeelte verre het grootste deel des werks uitmaakt. Hierdoor ontstaat zelfs eene zekere onevenredigheid in de wijze van behandeling, vooral in het plan des werks, hetwelk onze lezers in het oog zal vallen, wanneer wij hier een kort overzigt van den inhoud des werks laten volgen.
Dr. pereira verdeelt de geneesmiddelen in twee groote afdeelingen: in psychische en somatische. De eerste worden kortelijk van bl. 2-5 behandeld; de andere maken het onderwerp van het overige gedeelte des werks uit. Evenwel worden onder de remedia somatica ook verscheidene zaken opgenomen, welke men als zoodanig in de meeste werken over materies medica niet zoo bepaald vindt vermeld. De remedia somatica zijn: 1o. physisch, tot de omweegbare stoffen behoorende; 2o. hygienisch, waartoe voedsel, ligchaamsoefening en de luchtstreek gebragt worden; 3o. werktuigelijke en heelkundige middelen; en 4o. pharmacologische middelen of geneesmiddelen. Onder de eerste afdeeling wordt licht, warmte, electriciteit en magnetismus behandeld; wij hebben in dit gedeelte veel belangrijks aangetroffen, hoezeer men zoude kunnen vragen, of de behandeling der dioptrische en chromatische werktuigen, en der verschillende soorten van baden, hoe veel voortreffelijks ieder dezer hoofdstukken, vooral dat over de baden, ook moge bevatten, hier wel op hare plaats is; terwijl wij omtrent deze geheele afdeeling, gelijk ook omtrent de volgende, zouden meenen, dat het verkieslijker ware geweest, indien de Schrijver dezelve niet in de verdeeling van zijn werk, als geheel, had opgenomen, maar als aanhangsel achter hetzelve had gevoegd, even als oesterlen zulks met de imponderabilia achter zijn werk

{==473==} {>>pagina-aanduiding<<}
heeft gedaan. Bij de lezing der eerste 100 bladzijden komt, zoo als de schikking thans is, gedurig bij den studerende de vraag op: Behoort dit alles tot materies medica? Overigens is ieder der verschillende onderwerpen op zich zelf volledig behandeld, vooral dat gedeelte, hetwelk loopt over de klimaten en over de voedingsmiddelen, iets, hetwelk zich wel niet anders verwachten liet van eenen Schrijver, die een uitvoerig werk over voedsel en diëet heeft geschreven (*). Na de agentia mechanica et chirurgica met een enkel woord uit zijne beschouwing buitengesloten te hebben, komt pereira op bl. 104 tot zijn eigenlijk onderwerp: de behandeling der agentia pharmacologica seu medicamenta. Het eerste Hoofdstuk handelt over de middelen, om de geneeskracht der artsenijmiddelen te bepalen. (Het zijn vooral de dynamische eigenschappen der geneesmiddelen, d.i. derzelver werking op het levend dierlijk ligchaam, waardoor wij derzelver krachten leeren kennen). Hoofdstuk II. Over de krachten der geneesmiddelen. (Deze krachten zijn meehanisch, chemisch en dynamisch.)
(Het vervolg en slot hierna.)





Rutger Jan Schimmelpenninck en eenige gebeurtenissen van zijnen tijd beschreven door zijnen Zoon G. Graaf Schimmelpenninck, Minister van Staat, Lid van de Eerste Kamer der Staten-Generaal enz. Met Portret en facsimile. II Deelen. Te 's Gravenhage en Amsterdam, bij de Gebr. van Cleef. 1845. In gr. 8vo. XXII, 727 bl. f 7-40.

Onder de mannen, welke zich in ons vaderland na de omwenteling van 1795 onderscheiden hebben, verdient r.j. schimmelpenninck eene eerste plaats, zoo wel om zijne

{==474==} {>>pagina-aanduiding<<}
regtschapenheid, als om zijne bekwaamheden en de gematigdheid zijner vrijzinnige gevoelens. Wij vinden in deze twee Deelen een tafereel geschetst van het leven en de handelingen eens Staatsmans, waarop wij roem kunnen dragen, en op wien wij in onzen tijd als op een voorbeeld mogen wijzen. Het eerste Deel vertoont ons schimmelpenninck van zijne geboorte tot op de eerste nationale vergadering, zijne werkzaamheid op die vergadering, en zijne aanvaarding van het gezantschap te Parijs, met hetgeen hij aldaar verrigtte, tot op de vredesonderhandelingen te Amiens; zijn aandeel in die onderhandelingen, en zijn vertrek als gezant te Londen. - Schimmelpenninck was, even als zoo vele andere bekwame jonge mannen, op het einde der verloopene eeuw, een voorstander en bewonderaar van de grondbeginselen, die de omwenteling in Frankrijk deden ontstaan, en die, na al hetgeen sedert 1780 in ons vaderland was voorgevallen, deze omwenteling ook daar moesten doen zegevieren, al was zij er zoo spoedig door de Fransche wapenen niet overgebragt. Voor ons heeft echter die staatkundige omkeer niets dan verwarring, onheil en uitputting der staatskas ten gevolge gehad. Wij waren genoodzaakt om eene zoogenoemde onafhankelijkheid met millioenen schats te koopen, en nog meer millioenen voor een kostbaar en ten laatste ondragelijk bondgenootschap met Frankrijk ten offer te brengen, zonder onze staatkundige instellingen op eenen vasten voet te kunnen vestigen. Schimmelpenninck zag al spoedig, dat het heil des volks met de omwenteling van 1795 niet verwezentlijkt was, en nadat hij, als lid van de eerste nationale vergadering, te vergeefs getracht had om krachtig tot dit heil mede te werken, weigerde hij deel aan de tweede Nationale Vergadering te nemen, en aanvaardde het gezantschap te Parijs, waar hij meende nuttiger voor de
zaak der nieuwe Bataafsche Republiek werkzaam te kunnen zijn. Hier heeft hij alles gedaan, wat hij vermogt, om hare belangen voor te staan, en om onzen zinkenden staat zoo veel mogelijk het hoofd boven te doen houden. Zijne aanhoudende pogingen, om de lasten van het bondgenootschap te verminderen, waren meestal vruchteloos; een krachtig vertoog hiertegen kon hij, door de vrees en magteloosheid van het toenmalig staatsbewind, bij den eersten Consul, die als gelukkig veldheer zich van het oppergezag in Frankrijk had meester gemaakt, niet opentlijk uitbrengen. Hoezeer hij

{==475==} {>>pagina-aanduiding<<}
bij de Franschen om zijne talenten en gepaste openhartigheid bemind was, en van napoleon persoonlijk geacht, kon hij weinig of niets ter verligting van de willekeurige verpligtingen, die toen op ons Gemeenebest drukten, te weeg brengen. Het aandeel, dat hij aan de vredesonderhandelingen van Amiens had, doet zijne bedoelingen en bekwaamheden eer aan; hij verhinderde, door gematigden ijver en wijze voorstellingen, dat die onderhandelingen, die op het punt stonden van afgebroken te worden, weder werden hervat, en eindelijk op het sluiten van den korten vrede van 1802 uitliepen. Hetgeen hieromtrent voorkomt kan als een zeer belangrijk toevoegsel aangezien worden van hetgeen over de onderhandelingen van Amiens in de Geschiedenis van het Consulaat en het Keizerrijk van thiers wordt medegedeeld. Al hetgeen hij in het werk stelde om voor ons bij dien vrede, en later als gezant te Londen, eenigzins voordeeliger voorwaarden te bedingen, werd buiten zijne schuld met weinig goeden uitslag bekroond.
Het was voornamelijk op aandrang van napoleon, die zich tot de keizerlijke waardigheid in Frankrijk verheven had, dat hij tot Raadpensionaris van het Bataafsche Gemeenebest benoemd werd, om allengs de gemoederen in Nederland tot eene eenhoofdige regering voor te bereiden. Kort was zijn bestuur, opregt waren zijne bedoelingen, maar even vruchteloos waren zijne beschikkingen om het vaderland uit den toestand van uitputting op te heffen, waarin het door telkens vermeerderenden schuldenlast verzonken was. Weldra moest hij aftreden, om voor den Broeder des Keizers, lodewijk, als Koning van Holland, plaats te maken; hij bezweek echter roemrijk, opentlijk protesterende tegen eenen maatregel van geweld en misbruik van overmagt, en keerde tot het ambtelooze leven terug, met de getuigenis van een zuiver geweten, van niet te hebben medegewerkt om het vaderland aan de vreemden te verkoopen. Hij weigerde dus eene betrekking onder het bestuur van lodewijk aan te nemen.
Na de inlijving in het Fransche rijk meende hij zijne aanstelling als Senateur door napoleon niet te mogen weigeren, om nog te Parijs zoo veel mogelijk voor het belang van zijn voormalig vaderland te kunnen werkzaam zijn; terwijl hij om zijne regtschapenheid altijd door Frankrijks heerscher geacht en ontzien werd. Nederlands verlossing daagde ein-
{==476==} {>>pagina-aanduiding<<}
delijk, en schimmelpenninck werd lid van de eerste Kamer der Staten-Generaal, waar hij met dezelfde rondborstigheid zijne stem verhief tegen demisbruiken, die al spoedig weder in de regering van willem I inslopen; zijne welgemeende waarschuwingen bleven ook hier al weder zonder gevolg, en men ging meer en meer op den verkeerden weg voort, dien men van het begin ingeslagen was. Lange jaren van het gebruik van het edelste zintuig, het gezigt, verstoken, stierf die edele Staatsman, diep betreurd door zijne nagelatene betrekkingen; terwijl zijne nagedachtenis vereerd wordt door allen, die, van welke staatkundige gezindheid zij ook mogen zijn, prijs stellen op braafheid, eerlijkheid, goede trouw en verlichte denkwijze. - Dit is de inhoud van het tweede Deel van een werk, dat eene belangrijke bijdrage levert voor de geschiedenis van onzen tijd, en dat, meestal met de eigene woorden van den geachten Staatsman, uit zijne memoriën, brieven en officiële stukken overgenomen, groote historische waarde bezit, en met vele aanteekeningen verrijkt is, die deszelfs waarde verhoogen. Hoewel het hier een Zoon is, die van zijnen Vader spreekt, kan men geene te groote vooringenomenheid gewaar worden, die hier zoo zeer verschoonlijk zoude zijn. Om zulks te vermijden, heeft de Zoon voorzeker den vorm gekozen, dien men hier aantreft. Hij heeft liever zijnen Vader zelven het woord willen laten voeren, dan onwillekeurig in den stijl eener lofrede te vervallen, die minder ingang zou gevonden, en hier en daar het
mistrouwen zou hebben gaande gemaakt.





Het Leven van Mr. Samuel Iperuszoon Wiselius, beschreven door zijnen Behuwdzoon P. van Limburg Brouwer. Met Portret en facsimile. Te Groningen, bij P. van Zweden. 1846. In gr. 8vo. 305 bl. f 3-60.

Men kan dit geschrift van den werkzamen Groningschen Hoogleeraar als een' tegenhanger van het boven aangekondigde werk beschouwen. Hij voldeed hierdoor aan een door den uitersten wil van zijnen Schoonvader uitgedrukt verlangen, om door hem zijne levensbeschrijving in het licht te zien geven, en heeft zich van die taak met eene naauwkeurige bescheidenheid gekweten.
De Heer wiselius, uit een oud geslacht gesproten, heeft

{==477==} {>>pagina-aanduiding<<}
zich ook, even als schimmelpenninck, als voorstander der vrijzinnige gevoelens doen kennen, en een werkzaam deel genomen aan hetgeen er in ons vaderland na 1795 plaats had. Zijne staatkundige beginselen waren echter van eenen meer hevigen en gedecideerden aard, dan die van den laatstgenoemden Staatsman. Geheel ingenomen met het Contrat Social van rousseau, en de regten van mensch en burger, behoorde wiselius meer tot de revolutionaire partij, terwijl de andere zich meer onder die der gematigden rangschikte. Hoewel een vurig voorstander der demoeratische instellingen en van de eenheid en onverdeelbaarheid van het Gemeenebest, waren zijne bedoelingen zuiver en zijne pogingen voor het heil van het volk opregt; even als schimmelpenninck, moest hij weldra groote teleurstellingen ondervinden, en spoedig zien, dat de theoriën, waarmede hij zoozeer ingenomen was, geenszins konden verwezentlijkt worden. IJverig was hij gedurende eenige jaren werkzaam, voornamelijk als lid van het Comité tot den Oostindischen Handel en den Aziatischen raad; waaruit hij eindelijk, op eene voor hem zeer onaangename wijze, door niet-herkiezing ontslagen werd. Geheel in zijne republikeinsche beginselen teleurgesteld, trok hij zich volstrekt van het openbare leven terug, om in stille afzondering zich aan de dichtkunst en letteren toe te wijden, zonder dat zijne staatkundige gevoelens hierdoor eenige verandering ondergingen. Hij hield het bewind van schimmelpenninck en nog meer het Koningschap van lodewijk voor onwettig, en noemde dezen, in zijne gemeenzame brieven, niet anders dan Mijn Heer lodewijk bonaparte, terwijl deszelfs Broeder napoleon als de Corsikaansche dwingeland werd betiteld. Opentlijk durfde hij stoutmoedig zich tegen de Fransche overheersching, even als helmers,
uitlaten, en hoewel diep geschokt door het verlies van eene dierbare echtgenoot, herleefde hij weder bij de heugelijke omwenteling en het herstel onzer onafhankelijkheid in 1813. Het zal dus aan velen en ook aan Ref. vreemd voorgekomen zijn, dat een man van zulke grondbeginselen, als de Heer wiselius, onder het bestuur van willem I den post van Directeur van Politie te Amsterdam heeft aanvaard. Zijn Levensbeschrijver kan zijne bevreemding hieromtrent ook niet geheel ontveinzen; het schijnt ook, dat deze moeijelijke en een echt republikein weinig passende post hem menige onaangenaamheid en verkeerde

{==478==} {>>pagina-aanduiding<<}
oordeelvelling van zijne bedoelingen heeft gebaard, die, met de treurige verliezen van volwassene zonen en behuwdkinderen, zijne laatste jaren en ouderdom zeer verbitterden. Een belangrijk gedeelte der levensbeschrijving is aan de letterkundige verdiensten van wiselius als dichter, vooral als treurspeldichter, als werkzaam Secretaris van eene der afdeelingen van het Instituut en als staatkundig schrijver gewijd. De staatkundige geschriften, zoo als het Tafereel over de staatkundige verlichting der Nederlanderen, het Vertoog over de Staatkunde der Ouden, opgespoord in de geschriften van plato, aristoteles en cicero, enz. en de Proeve over de verschillende regeringsvormen en derzelver betrekking tot het maatschappelijk geluk, zijn vruchten van zijne ingenomenheid met de schrijvers van de Fransche school der 18de eeuw, en reeds in 1786, 1792 en 93 opgesteld en later in 1828 en 1831 uitgegeven, zonder veel naar de vorderingen der staatswetenschap en de lessen der ondervinding gewijzigd te zijn; zij zijn dus van eenzijdigheid en overdrijving niet vrij te pleiten en moeten als voortbrengselen van een' overspannen tijd worden aangemerkt. Van meer waarde zijn de tegenschriften, door da costa's Sadduceën uitgelokt; kracht, welsprekendheid en eene verlichte denkwijze stralen daarin door.
De Hoogleeraar brouwer heeft door deze levensbeschrijving, waartoe hij in staat gesteld werd door de menigvuldige net gerangschikte bescheiden en brieven van zijnen Schoonvader aan de meest beroemde tijdgenooten, waarvan vele zijne vrienden waren, zoo als valckenaar, van kooten, bilderdijk enz., het publiek evenzeer verpligt, als hij hiermede de nagedachtenis van den overledene, zonder vleijerij, eer heeft aangedaan. Zijne betrekking tot den Heer wiselius heeft hem de waarheid en onpartijdigheid niet doen voorbijzien. Ref. kan dus de Levensschetsen van schimmelpenninck en wiselius, als belangrijke bouwstoffen voor de geschiedenis des vaderlands in de laatste tijden bevattende, evenzeer aanbevelen, als zij ons het beeld teruggeven van twee mannen, die zich, als burger, staatsman, mensch en geleerde, achtingwaardig hebben gemaakt, en daardoor verdienen bij het nageslacht te blijven voortleven.





{==479==} {>>pagina-aanduiding<<}

De Graaf van Leycester in Nederland. Door A.L.G. Toussaint. III Deelen. Te Amsterdam, bij G.J.A. Beijerinck. 1845, 6. In gr. 8vo. 1604 bl. f 16-25.

In langen tijd leverde onze letterkunde geen werk, dat met zoo gespannen verwachting ontvangen, met zoo algemeene belangstelling gelezen werd, als dat, van hetwelk wij geroepen zijn thans eene beoordeeling te geven. Deze onze taak wordt ons daardoor waarlijk niet gemakkelijk gemaakt. De roem van buitengewone talenten was der Schrijfster reeds vooruitgegaan. Verscheidene korter of uitvoeriger, meest historische, romantische verhalen hadden dien gevestigd; haar Huis Lauernesse inzonderheid maakte eenen ongewonen opgang, en verwierf den lof, dien het ten volle verdiende; eerbewijzen, niet alledaagsch, waren der bekwame Vrouwe gegeven; men verwachtte iets meer dan gewoon van haren nieuwen, uitvoerigen historischen roman: Leycester in Nederland. Ons letterkundig publiek wist sedert lang, dat zij zich met dat onderwerp bezig hield; nu het werk verscheen, werd het gretig gezocht; het werd beschouwd als eene nieuwe, nationale literatuur, als Nederlands Mystères de Paris of Juif errant, wat algemeene bekendheid betreft. In 't kort, het oog van al wat kennis en beschaving en zucht voor vaderlandsche letterkunde bezat was er op gevestigd, en reeds is het boek algemeen gelezen, in allerlei kringen beoordeeld, geprezen, bewierookt; en het zou nog veel meer verspreid en geprezen zijn, indien het niet zoo duur ware. Onze letterkunde heeft eene billijke grieve tegen den uitgever, die niet door zuiniger druk heeft gezorgd voor den wensch van zoo velen, die het zich gaarne dadelijk hadden aangeschaft, indien dit eene minder belangrijke uitgave hadde gevorderd, en een veel grooter debiet zou, des twijfelen wij niet, hem voor den minderen prijs meer dan schadeloos hebben gesteld. Maar ondanks den hoogen prijs heeft het toch zeer vele lezers gevonden. Wat zal onder zulke omstandigheden de boekbeoordeelaar doen? Het eenvoudig aankondigen? Dat ware ligt, maar onverschoonlijk. Het blootelijk
met loftuiting verheerlijken? Dit zou noch der Schrijfster welgevallig kunnen zijn, noch onze letterkunde bevoordeelen. De laatste eischt naauwkeuriger beschouwing, welke het boek ook in vele opzigten niet behoeft te

{==480==} {>>pagina-aanduiding<<}
schromen; en de eerste zal, bij de helderheid van haar oordeel en de scherpzinnigheid van haren blik, wel niet zóó door den geur van welverdienden lof bedwelmd zijn geworden, dat zij zich boven de onpartijdige kritiek verheven rekent, of gegronde aanmerking op haren verdienstelijken arbeid als roof aan haren roem aanmerkt, of als vitterij, voor welke zij medelijdend de schouders ophaalt.
Het werk, dat voor ons ligt, laat zich uit onderscheidene oogpunten beschouwen, ten aanzien van inhoud en van vorm; als resultaat van historisch onderzoek, en als voortbrengsel van scheppende verbeelding; als bijdrage tot de kennis van onze voorouders, en als verschijnsel op het gebied der letterkunde. Van het eene zoo min als van het andere mag de beoordeeling zwijgen. Doch er zou een boekdeeltje over en naar aanleiding van het werk te schrijven zijn; wij moeten ons tot enkele wenken bepalen.
De Schrijfster hecht blijkbaar veel gewigt aan de historische opvattingen, die zij in dit werk heeft medegedeeld. Niet zonder eenige ingenomenheid spreekt zij van ‘eene tweejarige studie, niet opgeofferd, om nog dommelend voort te sukkelen in een of ander gebaand spoor, en nog veel minder met het gewetenlooze doel, om onware voorstellingen op te dringen aan een volk, over zóó iets eerwaardigs, als de geschiedenis van het vaderland.’ En toch, wij moeten het openhartig zeggen, wij kunnen ons over het geheel niet met haar vereenigen. Van het oogpunt, waaruit zij de ontvangst van haren hoofdpersoon door ‘Mijne Heeren de Staten’ beschouwt, spreken wij nu niet. Een geleerd en scherpzinnig kenner van onze geschiedenis heeft het onjuiste daarvan reeds vroeger, ook in dit Tijdschrift, aangetoond. (*) Maar het geheele licht, waarin leycester door haar geplaatst wordt, vinden wij in de geschiedenis niet terug. Zoo ingenomen zij is vóór den Landvoogd, zoo is zij het tegen de Staten, gelijk reeds uit dat herhaalde spottende ‘Mijne Heeren’ blijkt, en vooral tegen oldenbarneveld. Deze zijn bij haar ontrouwe woordbrekers, achterdochtige tegenwerkers van leycester, dubbelhartigen, die eene magt pogen te ondermijnen, die zij zelve in diens hand hadden gelegd, kleingeestige rangdrijvers, in wie de geest van een jammer-
{==481==} {>>pagina-aanduiding<<}
lijk provincialisme ging boven het belang van het benarde vaderland, en wat dies meer zij. Leycester daarentegen is een uitmuntend Regent; de misslagen, die door de grootste vooringenomenheid met zijn bestuur niet kunnen worden geloochend, zijn niet aan hem te wijten; hij was wel gehecht aan uiterlijke vormen van godsdienstigheid,
maar toch waarlijk godvruchtig. Zijne dubbelzinnige betrekking tot elizabeth was eene gedwongene, die hem stuitte tegen de eerlijke borst. Hij meende het wèl met de natie, tot welker hulp hij uit Engeland gekomen was. Hoeveel willekeurigs, hoeveel eenzijdigs ligt niet in deze voorstelling! Heeft zij die uit naauwgezette studie der geschiedenis? Wij moeten het immers wel aannemen, hoe moeijelijk het ons valle, want de Schrijfster spreekt met te veel ernst over het ‘opdringen van onware voorstellingen aan geheel een volk, over zóó iets eerwaardigs, als de geschiedenis des vaderlands,’ dan dat wij zouden mogen onderstellen, dat zij hare personen dus heeft voorgesteld, als het haar voegzaamst dacht voor den roman? Toch gelooven wij, dat de voorstelling verkeerd is. Vreemd ware het anders ook, dat alle onze Historieschrijvers, van meteren ten deele uitgezonderd, geen gunstiger oordeel over leycester's bestuur vellen. (Van zijn karakter spreken wij nu niet; daarover is men het algemeen eens, en zelfs bilderdijk, in wiens oogen anders ieder genade vindt, die maar de eigenschap heeft van tegen oldenbarneveld over te staan, spreekt over hem hard, welligt te hard.) Maar dit noemt welligt de Schrijfster, niet zonder onvrouwelijke bitsheid, ‘dommelend voortsukkelen in het gebaande spoor.’ Wij zullen dus hare gansche opvatting van het Leycestersche tijdperk laten rusten. Veel hangt van de subjectiviteit des beschouwers af; wij laten haar de hare, schoon die ons onjuist schijnt, maar veroorloven ons ééne vraag: hoe was het mogelijk, dat zij, na tot hare historische resultaten gekomen te zijn, er nog aan denken kon, dit onderwerp in eenen historischen roman te behandelen? Wij begrijpen, dat iemand, die de kennis van onze geschiedenis wil
uitbreiden, het van zijnen pligt acht, de slotsommen van zijn onderzoek, hoe dat dan ook uitvalle, niet te verbergen. Wij begrijpen, dat iemand in een letterkundig gewrocht der verbeelding, der poëzij, zoo ge wilt, door verkeerde beschouwing der geschiedenis verlokt, onze voorvaderen ophemelt boven hunne verdienste; maar

{==482==} {>>pagina-aanduiding<<}
onbegrijpelijk is het ons, hoe men, tegenover eenen vreemdeling, den gunsteling, zoo niet meer, (en dat toussaint hem ook voor meer houdt, blijkt aan het slot met ronde woorden) eener schrandere, ja, maar eigenbatige Koningin, onze voorvaderen, schimpend genoemd ‘Mijne Heeren de Staten,’ kan verguizen, aan de verontwaardiging der nakomelingschap prijs geven, hen voorstellen als vertreders van verdrag en verbond, en dat tegenover den zendeling van den erfvijand van Nederlands handel! Ons dunkt, hoe meer de roem onzer natie bezwalkt wordt tegenover leycester, voor het Nederlandsche oog, bij gestreng onderzoek der geschiedenis, hoe minder men dit als bruikbare grondstof voor den roman moet beschouwen, hoe minder men trek kan gevoelen, om zoodanige feiten door het penseel der verbeelding op te luisteren, en door den adem der poëzij te bezielen. Het is waar: het zijn de regenten, die worden aangegrepen; maar toch ook tegenover Utrecht het toen reeds magtig Amsterdam, dat, in zijnen handel gedwarsboomd, en dien aan den band van lastige formaliteiten, nog meer gehaat dan geldelijke lasten, gelegd ziende, waarlijk niet veel reden had, om den Engelschman eene feestelijke ontvangst te bereiden, die, daar men toen nog niet wist, wat men aan leycester zou hebben, zeker ook zoo laaghartig valsch niet geweest is, als men het wil doen voorkomen. Men had, ja, na door Frankrijk afgewezen te zijn, (eene treffende proeve, dat de goddelijke Voorzienigheid voor Nederland zorgde) zich uit radeloosheid in de armen van elizabeth van Engeland willen werpen. Men had zich genoodzaakt gezien, leycester te ontvangen; misschien wilde eene doortrapte hofpartij dezen wel van uit elizabeth's
tegenwoordigheid verwijderen, en was men wel half gedwongen, schoon min dadelijk dan toen later lodewijk van napoleon moest worden afgebeden, tot het verzoek, den gunsteling als Landvoogd te mogen begroeten. Maar oldenbarneveld's schranderheid had, door de verheffing van maurits tot Stadhouder en Kapitein-Generaal en Admiraal van Holland en Zeeland, de volkomene opperheerschappij des Landvoogds weten voor te komen; hij is, indien wij niet geheel verkeerd zien, door diens latere handelingen volkomen geregtvaardigd, en heeft aan zijn vaderland waarschijnlijk grooter dienst bewezen, dan hij zich toen voorstelde. En dat wordt hem, dat wordt ‘Mijne Heeren de Staten’ zoo bitter tot verwijt gerekend

{==483==} {>>pagina-aanduiding<<}
in 't begin van den roman. Nog veel meer wordt ingebragt tegen oldenbarneveld, tegen wien, heet het, D. II, bladz. 32, de Nederlandsche kerk en het huis van Oranje wettige grieven hebben, te veel om te noemen, bekend ook bij elken oppervlakkigen kenner onzer geschiedenis; maar wij betwijfelen zeer, of deze staatsman hebbe kunnen zeggen, wat hem, D. III, bladz. 404, in den mond wordt gelegd, dat hij maurits in het leger lict, deels om ‘zijner vurige jonkheid het leerrijk spel van den krijg te gunnen,’ deels ‘opdat het houding zou hebben tegenover de Hollandsche natie, het prinsenkind in den krijg niet ongebruikt te laten, waar 't vaderland is dienst te doen en glorie is te rapen,’ deels omdat het ‘hem alvast buiten de zaken hier houdt, daar zijn oog nog niet in noodig is, en hem neutraal tegenover leycester stelt;’ en wij betwijfelen dat, zoowel omdat maurits in het kabinet de kweekeling van oldenbarneveld was, als omdat het ‘met de neutraliteit van den eersten tegenover den Landvoogd reeds sober genoeg uitzag na zijne verheffing, waarin leycester reeds bij zijne aankomst te Vlissingen zulk eene grievende krenking van zijne regten had gemeend te zien.’ Zie, aldus kan men van de geschiedenis alles maken, en vergeet, dat, hoe ongetrouw ook bilderdijk aan zijn beginsel geweest zij, hij toch als beginsel met regt aan den historieschrijver had voorgeschreven, ‘aan de historische personen geen arbitrair karakter te geven, en dan de daden te plooijen naar dat arbitrair karakter.’
In het voorstellen van leycester en de Staten schijnt het drukken en terugkomen wel altijd te zijn: men had overijld, misschien verkeerd, het oppergezag afgestaan, maar, dat eenmaal gedaan hebbende, mogt men niet terugtreden, mogt men niet wantrouwen, mogt men geen gezag beknibbelen. Alsof het welzijn van den Staat niet boven alles ging; alsof men maar onderworpen en geloovig had moeten berusten en gehoorzamen en zwijgen, waar men zag, dat des aangestelden bestuur het land benadeelde, de zenuwen der welvaart verlamde, en dat hij, zijne landgenooten voortrekkende en met kwalijk verborgen Engelschen trots den landzaat terugzettende, gedurig de proeven zijner onbekwaamheid vermenigvuldigde; alsof men, zooveel mogelijk ontziende eene Koningin, wier gunsteling men hem wist, die allen ongelijk gaf, om hem de hand boven het

{==484==} {>>pagina-aanduiding<<}
hoofd te houden, eene Koningin, van wie men hulpbenden erlangde, en die twee gewigtige steden in pand had, niet zoo goed mogelijk eenen onbekwamen stuurman van het eenig beleid des roers mogt verwijderen, wanneer men zag, dat hij de staatshulk in het riet voerde? Nog eens, wij kunnen ons niet begrijpen, dat eene fijngevoelige vrouw, wie leycester's betrekking tot zijne meesteres zeker tegen het deugdzaam hart springt, dien man ook als Regent (als legerhoofd erkent zij schoorvoetende zijne zwakheid) zoo kan ontschuldigen, of althans als speelbal van valschheid en bedrog - van de zijde harer landgenooten! - voorstellen; en nog minder, hoe de vaderlandlievende Romanschrijfster nog heeft kunnen besluiten, om hem en hen aldus te doen optreden, en dat eene langdurige historiestudie haar dit licht als het ware heeft doen erkennen. Het moeit ons, dat de verrukkendste plaatsen - en aan schoonheden, boeijende schoonheden is het werk bijlange niet arm - ons dit niet overal hebben kunnen doen vergeten. Bij de lezing van walter scott's Kenilworth hinderde ons de hoveling leycester volstrekt niet, want daar staat hij op geheel anderen grond en niet tegenover Nederland en de Nederlanders, omtrent wie zij op verre na niet overal billijk genoeg is.
Zoo schijnt ook het enkele zeggen van van reydt, (die omtrent Gelderland het best te vertrouwen is) dat ‘veel voorneeme ende aansienlijcke luyden met buys gheen medelijden hadden ter oorsaken zijns ergherlijcken levens;’ (*) aan onze Schrijfster aanleiding te hebben gegeven, om dien moedigen, kundigen en vaderlandlievenden Advokaat van Holland als een' zwierbol voor te stellen. Hij bevond zich te Utrecht, werd daar gevangen genomen, en bor, die omtrent Utrecht bij uitstek wel onderrigt was, vermeldt daarvan niets. Doch dit zij nog zoo: er is in allen gevalle in van reydt eene autoriteit voor; meer hindert ons reingoud, een der ‘historische personen, die de draden van den roman helpt weven,’ en die bijna de hoofdpersoon is. Van dezen man zegt zij: ‘persoonlijkheden, als die van jacob reingoud, die zoovele tegenstrijdigheden in zich vereenigen, die tot zulke hoogten zijn gestegen en tot zulke diepten zijn gevallen, hebben regt op eene scherpere, op eene vrijere, op eene juistere toetsing, dan die

{==485==} {>>pagina-aanduiding<<}
met twee pennetrekken gegeven wordt, in de geschiedenis van geheel een land: met hunne deugden en ondeugden, met hunne schitterende eigenschappen en met hunnen duisteren gemoedsstrijd, behooren zij tot het gebied der fantasie, der poëzij (als het woord niet te vermetel klinkt), en de poëzij zal zich het hare toeëigenen, en zij wil trachten te ontleden, waar de andere alleen in stukken houwt; zij zal hem niet beter maken, maar zij zal hem omgeven met den stralenkrans van het genie, en het licht, dat die op hem werpt, zal strekken, om hem beter te bezien.’ D. II, bladz. 123. Deze man wordt onder eene zoo bekwame hand een der scherpzinnigste aanhangers van leycester, een man van buitengewone bekwaamheden, in wien men meer en meer aesthetisch belang gaat stellen, wiens vroegere misstappen men voorbijziet, om alleen op zijn tegenwoordig zijn te letten; een man, wiens zielstoestand men beklaagt, maar wiens dweepende liefde voor zijne kleindochter, schoon romantisch niet genoeg gemotiveerd, het hoogste belang wekt van al het belangwekkende in het geheele tafereel; een man, die onverklaarbaar aantrekt, ook waar men zich van hem zou willen afwenden; een man, wien verwonderlijke kunst inderdaad heeft omgeven met den niet zonder eenige eigenliefde genoemden stralenkrans van het genie; maar welk een man voor zulk een' krans! Een renegaat, een doortrapte veinsäard, een listige raadsman, die aan het hoofd der tresorie misschien van alle leycester's aanhangers het meeste onheil heeft gebrouwen aan het vaderland, misschien van allen het meest zijnen meester gedepopulariseerd. Wij herinneren ons bij dezen gelukzoeker het kleed, waarin de kunst van bulwer eenen anderen gelukzoeker (rienzi, in zijnen roman van dien naam) heeft ‘omgeven met den
stralenkrans van het genie.’ De roman heeft zijne regten, maar ook de geschiedenis de hare; dat wordt erkend in dit werk. Als reingoud een persoon ware, die niet tot de geschiedenis, enkel tot het gebied der verbeelding behoort, zou hij in vinding en ontwikkeling een meesterstuk zijn; maar de geschiedenis heeft hem geoordeeld; de kleuren, waarmede zij zijn beeld teekent, zijn te afzigtig, om niet heen te schijnen door het waas van fantasie en poëzij, die hem zich hebben toegeëigend; gelijk dan ook de regtschapen leoninus onmogelijk die achting voor hem heeft kunnen te kennen geven, die hem, D. III, bl. 312, wordt

{==486==} {>>pagina-aanduiding<<}
in den mond gelegd, en de toon, waarop de Schrijfster spreekt over hen, die van haar oordeel over reingoud verschillen, vrij beslissend, zoo niet wat bits luidt. Men zie D. III, bl. 616.
Maar wordt aan iemand regt gedaan, dan is het aan den waarlijk grooten en goeden leoninus. De (misschien eenigzins Stoïcijnsche) gelijkmoedigheid, de onkreukbare braafheid, de treffende vrijmoedigheid, de nooit afgelegde hoffelijkheid van dezen achtbaren Kanselier van Gelderland, zijn zoo uitvoerig, zoo meesterlijk geteekend, dat dit ons bijna verzoent met het onregt, aan anderen gedaan, en de verheffing van den ellendeling reingoud, en dat men, al ware het om leoninus alleen, niet ligt eenen lof groot genoeg zal achten voor de mensch- en karakterkunde van onze voortreffelijke Schrijfster.
Maar wij zouden over het historische te breedvoerig worden. Anders ontwikkelden wij nog, wat wij hebben tegen het gezegde, dat willem I (die anders, b.v.D. I, bl. 209, wordt geprezen) ‘zich door eene partij onder de aristoeraten zag gedwarsboomd in het aanvaarden der Grafelijkheid, en dat het welligt om de wille dier partij was geweest, dat zijne fijne omzigtigheid er zoo weinig gehaast naar greep en zoo langzaam toetastte.’ D. I, bl. 49. Anders toonden wij aan, dat de Schrijfster enkele onjuistheden begaat in de opgave der Haagsche kerkeördening van 1586, als waarin niet bepaald werd, dat de Professoren den Catechismus zouden onderteekenen, maar alleen de geloofsbelijdenis (Art. XLVII); noch ook het prediken over dat leerboekje, dat van lateren oorsprong is, en niet moet verward worden met het vroeger gebruikelijke ‘cortelijk uytleggen.’ (Art. LXI.) Anders zeiden wij met meer dan een enkel woord, dat de naam van een' der historische personen, burggraaf, door de Schrijfster voor dien eener waardigheid schijnt te worden aangezien, vermits zijne vrouw de Burggravin wordt genoemd. Anders - doch wij willen ook den roman bezien.
Het oorspronkelijke doel der Schrijfster was, dien af te werken in drie boeken, waarvan de twee eersten vóór leycester's eerste vertrek naar Engeland, het derde na zijne terugkomst loopen zouden. Doch zij heeft daarin later en wel veel later eene verandering gemaakt, in zooverre dat, ofschoon de roman nu ook in drie boeken verdeeld heet, alleen de twee eerste gedeelten van leycester's beheer zijn

{==487==} {>>pagina-aanduiding<<}
voorgesteld. De wijze, waarop zij zich deswege in eene Narede verklaart, is volkomen voldoende ter verdediging; echter zouden wij vragen, of zij niet vooraf bedacht hebbe, dat sidney en reingoud, ‘juist die twee personen, die de draden van den roman hielpen weven,’ haar met het tweede tijdperk ontvallen zouden, en dat daardoor van zelf de knoop werd uiteengerukt; ja, of zij niet vooraf hebbe overwogen, ‘dat het laatste tijdperk eene zóó gansch andere kleur en karakter heeft, dan de beide voorgaanden,’ en van deze zoo scherp is afgescheiden, dat het ‘zich ligter leent tot eene geheel nieuwe verdichting, in te vlechten in de geschiedenis, dan tot eene verlenging en nieuwe verwikkeling van de oude.’ (Narede.) Het komt dus eigenlijk hierop neder, dat zij vooraf geen volkomen afgerond plan gemaakt heeft, vermits deze zwarigheid eerst onder het afwerken van het tweede Deel opkwam. Wat het eigenlijke voornemen ware, wordt ons niet helderder door te lezen, dat zij, de groote eischen, die het Leycestersche tijdvak deed aan den roman en de geschiedenis, in aanmerking nemende, besloot, ‘het mindere te onderschikken aan het meerdere, den eersten aan de laatste, voor 't minst in 't eerste deel, met eene stille belofte aan den eersten (den roman), ook zijne regten te handhaven, waar het later geschieden kon zonder de andere te krenken.’ Dat zij dit gedaan heeft, bemerken wij niet veel. Het historische blijft meest overal, tot het einde toe, op den voorgrond staan, en van daar ook die menigte van wijdloopig uitgesponnen, hier en daar niet zeer onderhoudende politieke gesprekken, die, ondanks al het talent der Schrijfster, somwijlen verveling wekken bij den lezer, en door velen slechts zullen worden doorgeloopen. En dit schijnt ook het hoofdgebrek te zijn van het werk. De roman is te historisch; dat wil
zeggen, hij beweegt zich te veel op het gebied van die geschiedenis, welke men de openbare zou kunnen noemen, omdat zij de handelingen betreft, die op den staatkundigen toestand der natie en den loop der openbare gebeurtenissen eenen beslissenden invloed hadden, in tegenoverstelling met dat gedeelte der historie, hetwelk op het volksleven, de zeden en denkwijze, gewoonten, heerschende begrippen en wat dies meer zij, van de natie in het algemeen betrekking heeft, en ons toeschijnt, het ware eigendom te zijn, waarover de historische roman het regt heeft te beschikken. Zoo heeft het werk eene houding var-
{==488==} {>>pagina-aanduiding<<}
kregen, die het niet moest hebben; den schijn, alsof de Schrijfster, onder het doorschijnende kleed van enkele kleine romantische verwikkelingen en losse ontknoopingen, drie zware boekdeelen heeft willen schrijven, ten einde het eerste Leycestersche bestuur voor te stellen, zoo als zij meent, het na ernstig onderzoek te moeten voorstellen. Zoo is er, meer dan op vele andere schriften van dien aard, de wel eens verkeerd gebruikte zegswijze op toepasselijk, dat het te veel roman is voor eene geschiedenis en te veel geschiedenis voor een' roman. Doch niemand meene, dat wij de verdiensten klein achten, die het werk ook in laatstgenoemd opzigt heeft, zoowel als in het eerste. Getuigt het, als resultaat van geschiedkundige nasporing, in allen gevalle van zelfstandigheid en scherpzinnigheid van oordeel, doet het vele zaken en personen in een nieuw licht beschouwen, het heeft ook als verdichting vele onderhoudende voorstellingen, natuurlijke gesprekken, levendige beschrijvingen, belangwekkende karakters. Het zou lang zijn, het voornaamste op te noemen; ieder vindt dat zelf, of herinnert het zich met levendig genoegen. Onder de karakters vooral zal niemand ligt vergeten eenen taco sijbrandz, sidney, elias leoninus, gideon florenz, eene jacoba en martina, welke laatste misschien aldus niet
door eenen man in de allerfijnste plooijen van haar karakter geschilderd had kunnen worden. Dat deze roman denkelijk eene tamelijk vervelende lectuur zal genoemd worden door hen, die, met een nadenken zoo klein mogelijk lezende, alleen jagt maken op verrassende verwikkelingen en uitkomsten, rekenen wij denzelven tot verdienste aan, en toch - hier en daar hadden wij wel wat inkorting gewenscht. Onder de lezing kwam het ons aanvankelijk wel eens voor, alsof er wat weinig eenheid van belangstelling ware. Maar de afloop heeft ons deswege meer bevredigd, dan wij hadden durven hopen; en ofschoon wij naar waarheid moeten zeggen, met het Huis Lauernesse hooger te loopen, Leycester in Nederland is een romantisch werk, dat nog eenen klassieken roem zal hebben, wanneer verre de meeste schriften van deze dagen in dit genre reeds lang vergeten zijn.
Wij spraken zoo even van eenige bekortingen. Dit willen wij vooral wel toegepast hebben op sommige uitweidingen over personen en zaken, waarover de Schrijfster zoo en passant hare meening zegt. Zoo wordt, hoe hoog ook overal,

{==489==} {>>pagina-aanduiding<<}
o.a.D. II, bl. 263, opgegeven is van leycester's godsdienstigheid, zijne gehechtheid aan formuliergebeden, D. I, bl. 158, al zeer breed uitgesponnen. Deze en dergelijke plaatsen, hoedanige er in het werk verscheidene zijn, schitteren meer voor het oogenblik, dan zij voldoen op den duur. Het was de geest des tijds, die het Christendom van vaste formulieren afhankelijk waande. Ook elders wordt wel wat eenzijdig gesmaald op, of laat ons liever zeggen ongunstig geoordeeld over, het drijven der regtzinnigheid door de Predikanten. Zulk onmenschkundig hechten aan doode vormen, als b.v. in liberius fraxinus wordt verzinnelijkt, is zeker af te keuren, en de heerschzucht van eenen modet verdient niet anders dan de onverdeelde verontwaardiging van ieder, die den geest van christus kent. Het laatste nemen wij dan ook in het allerminste niet in onze bescherming, evenmin als op ons tegenwoordig standpunt het eerste. Maar wij moeten ons op hun standpunt plaatsen. En dan bedenke men, dat dit strenge vasthouden aan kerkelijke orthodoxie destijds noodig geacht moest worden, deels opdat men eenen afgesloten muur van geloofspunten tegen de Roomsche kerk zou hebben, deels ook omdat en de Predikanten van dien tijd veelal te ongeoefend waren en te weinig voorzien van hulpmiddelen, om voor zich zelve tot helder inzien in de Christelijke waarheid te kunnen komen, en de leeken zelve nog niet tot die hoogte van Christelijke vrijheid waren opgevoerd, die zich met den geest kon vergenoegen en de letter onschadelijk maken. Elders, D. I, bl. 246, stuiten wij op eene uitweiding over het predikantsgewaad; elders vinden wij onze Schrijfster, zoo als zij zich ook in Lauernesse voordoet, als nog al hoog ingenomen met de pracht en praal der Roomsche eerdienst, hetwelk in deze dagen, bij
haren naam en hare autoriteit, schadelijk zou kunnen zijn; elders vinden wij een' enkelen mistred op het theologische gebied, zoover wij daarin spreken mogen, want de ‘strenge Calvinist’ zal nooit gezegd hebben, dat het Avondmaal niets is dan een broederlijk gedenkmaal,’ hetwelk de Zwingliaansche opvatting is, terwijl de Calvinistische er meer eene geestelijke vereeniging met christus in zag; evenmin zal de ‘eeuwige voldoening van den Middelaar,’ D. I, bl. 291, aanmerking ontgaan. Van anderen aard is de misstelling Breda voor Brielle, D. II, bl. 323; de melding van zoute Zeeuwsche turven, D. I, bl. 100, voorwerpen, die niet bestaan; een

{==490==} {>>pagina-aanduiding<<}
qui pro quo tusschen de Engelschen en modet, D. III, bl. 61, hetwelk aanleiding geeft tot een' zeer onkieschen zet; eene onvoegzame toespeling op Exod. XXXIII:23, D. II, bl. 448, en eene aesthetisch gansch niet fraaije tirade, ald. bl. 73 en 478. Het is jammer, dat een zoo voortreffelijk werk door zulke vlekjes ontsierd wordt. Bij gewone schrijvers zouden wij er minder op letten; maar Mejufvrouw toussaint heeft ons nu eenmaal het regt gegeven tot hooge verwachting van de vruchten harer pen, en bij eene schrijfster van haren rang ziet de kritiek naauwlettender.
De stijl is, gelijk men het van haar gewoon is, meer gespierd en krachtig, dan vloeijend en bevallig. In de pen eener Vrouw hadden wij het laatste wel wat meer gewenscht. En de waarheid, die zich achter de verschuldigde achting voor eene buitengewoon begaafde Schrijfster niet mag verbergen, gebiedt ons te zeggen, dat taal en stijl de zwakste zijden van het werk uitmaken, en gansch niet boven berisping verheven zijn. Voor dit zeggen eenige bewijzen bijbrengende, willen wij niet geacht worden met opzet de gebreken ten toon te dragen, maar te regtvaardigen hetgeen anders ligt als magtspreuk klinken zou. De Schrijfster kent het onderscheid tusschen hun en hen; het is dus zeker achteloosheid, wanneer men, D. I, bl. 3, leest: ‘gekomen, om hun te beschermen,’ en eenige regels verder: ‘en het ware hen voordeel geweest.’ Zij weet even goed als wij, dat zelf in het vr. gesl. zelve wordt, en schrijft toch van eene vrouw: ‘zonder zich zelf te beleedigen.’ Ald. bl. 15. Zij kent het verschil tusschen leiden, leggen en liggen, en schrijft evenwel, D. I, bl. 26, van eene uitdrukking, die leicester in eenen blik leidde; ald. bl. 60: ‘in die rede lag philips alles wat’ enz.; D. II, bl. 119: ‘de jongste had in zijne kleeding de praalzucht gelegen,’ en D. III, bl. 87: ‘die den plegtigen eed afleidde in zijne hand.’ De taal kent zij, en toch vindt men: ‘waardoor den vreemden groote gewezen werd,’ D. I, bl. 40 (misschien te vergoelijken als onpersoonlijk werkw.); ‘de man vinden wij hier alleen,’ D. I, bl. 157;
‘hunne eerbied,’ D. II, bl. 230; ‘hij is geen' waardigen mededinger gebleken van parma,’ D. III, bl. 82; ‘den uitroep ontviel zijn' mond,’ D. III, bl. 108; ‘den wolk,’ D. III, bl. 296; ‘de fiere vogel van zijne keurigste vederen berooven,’ D. III, bl. 516. De kundige Vrouw kent onze taal te goed, om zich niet voor Germanis-
{==491==} {>>pagina-aanduiding<<}
men te wachten; maar des ongeacht lezen wij herhaaldelijk van voorliefde, van omgeving, alleen voor echter. Zij weet volkomen, dat de zoogenoemde Ablativus absolutus vreemd is aan onze taal, en gebruikt dien evenwel herhaaldelijk; b.v.D. III, bl. 187: ‘Dezen middag besognerende met kiligrew en den kanselier, is ingekomen eene supplicatie;’ ald. bl. 322: ‘Ik zal dit onderzoek op mij nemen, de kanselier mij vergezellende.’ Wij lezen ook in de allereerste zinsnede van eene vloot, die wacht ‘op gunstige zamenstemming van wind, getij en stroom.’ Onderscheid tusschen de beide laatste kennen wij niet. - Bijzonder mishaagde ons de overdrevene jagt op verouderde woorden en harde constructiën. Zonderling in de beteekenis van vooral komt op ontelbare plaatsen voor; zorgen voor vreezen; achterdeel voor nadeel; ietwat; alevel; leider voor helaas; het stijve en gedwongene: vriendin mijne! zuster mijne! en dergelijke; woorden, die daar niet staan om de illusie van het kostuum, want ze worden even goed den Engelschen in den mond gelegd als den
Hollanders. En welke harde volzinnen somtijds! b.v.D. III, bl. 165: ‘zich een dubbelzinnig voordeel had verschaft, dat niet nagelaten werd, hem als onwettige willekeur te worden toegerekend,’ eene geheel Latijnsche wijze van schrijven. Wij konden daar nog meer voorbeelden van aanhalen; ook van tautologiën, ook van onmatig lange volzinnen, schoon niet altijd als D. III, bl. 614, waar men eenen vindt van anderhalve bladzijde. Kortom, er is blijkbaar gezocht naar zekere gespierde gedrongenheid van stijl, waaraan de liefelijke bevalligheid, waarvoor onze taal zoo vatbaar is, die in schriften van deze soort en bestemming ongaarne gemist wordt, en die uit mond en pen eener Vrouw zoo bekoorlijk is, te zeer wordt opgeofferd.
Wij hopen, dat de Schrijfster haar plan zal ten uitvoer brengen, en het laatste tijdperk van leycester's bewind in eenen nieuwen roman ten tooneele voeren; en wij vertrouwen, dat de talentvolle Vrouw ons het regt zal doen, de gemaakte aanmerkingen niet aan vitzucht toe te schrijven, maar aan liefde voor de eer van onze letterkunde, van welke zij een sieraad is en, hopen wij, nog lang een sieraad blijven zal.


{==492==} {>>pagina-aanduiding<<}

Gedenkschriften van Oom Zebra, uitgegeven door E.M. Oetinger. IIde Deel. Te Amsterdam, bij M.H. Binger. In gr. 8vo. 307 bl. f 2-70.

Reeds bij onze aankondiging van het eerste Deel velden wij ons oordeel over dit werk, en wij vragen nog: cui bono? Maar het ging ons bij de lezing van dit tweede en, zoo wij gelooven, laatste Deel, gelijk het wel eens gaat bij de ontmoeting van eenen Harlequin, die den ernstig gestemde aanvankelijk door zijne grappen ergert, maar toch eindelijk in eene goede luim brengt, en het daardoor zoo naauw niet doet nemen. De Schrijver is een onderhoudend verhaler, en de lezer, die niet geheel afkeerig en onvatbaar is voor het vermaak, hetwelk de behandeling van een zoo materiëel onderwerp, als lekker eten en drinken is, kan opleveren, zal zich met dit werk niet zonder genoegen bezig houden.

Ziet op het einde, of de Familie Bennet op reis. Naar het Engelsch van Mrs. Ellis, Schrijfster van Pligt en Roeping der Vrouw. II Deelen. Te Amsterdam, bij J.D. Sijbrandi. 1846. In gr. 8vo. 583 bl. f 6-:

Mrs. ellis behoort in Engeland onder die Schrijfsters, welke algemeen op zeer hoogen prijs worden geschat, en die in volle mate de gunstige meening van het lezende publiek verdienen. Hare geschriften zijn de boeken geworden, die in geene vrouwelijke bibliotheek mogen ontbreken, en, hetzij zij eenvoudig leerende en onderwijzende optreedt, hetzij zij hare gedachten in den vorm van verhaal of roman inkleedt, zij weet het onderhoudende en aangename met het degelijke en nuttige te paren. Haar bij ons publiek in te leiden, mag wel overtollig gerekend worden na den welverdienden opgang, dien haar boek voor vrouwen en meisjes, op den titel van het thans aangeboden werk genoemd, ook onder ons heeft gemaakt, en na den lof, die in der tijd ook aan hare Familiegeheimen is te beurt gevallen. Hier heeft zij eenen geheel anderen trant van schrijven verkozen, en op eene andere wijze afwisseling weten te brengen in de uitspanningsleetuur van den dag. Maar ook hier straalt haar doel duidelijk door, om iets meer te leveren voor verstand

{==493==} {>>pagina-aanduiding<<}
en hart, dan de gewone romans geven. Het verhaal is afgewisseld met natuur- en kunstbeschrijving, niet met beschouwingen uit den mond en in den persoon der Schrijfster zelve, maar uit die van hare heldin, een jong, nog ongeoefend en ongekunsteld meisje, dat met hare familie Italië bezoekt. ‘De Schrijfster,’ zegt de voorrede, ‘zoekt den invloed te schetsen, dien het aanschouwen van de schoonheden van natuur en kunst op een beminnelijk, onbedorven karakter hebben moet. Zij wil aantoonen, hoe zeer het gevoel voor het schoone het genot des levens kan en moet verhoogen, maar ook tevens de edelste vermogens van geest en hart ontwikkelt en heiligt.’ Zij heeft tot hare teekening karakters uit het werkelijke leven gegrepen, en schoon hare personen slechts weinige in getal zijn, zij geven aanleiding genoeg tot onderscheidene teekening, wier natuurlijkheid de belangstelling boeit en het geheele boek tot eene even onderhoudende als meer degelijke lectuur maakt. Men volgt de Engelsche familie, wier leden zoo verschillend zijn van aard, gaarne op hare togten, bij hare reisontmoetingen, bij eva's beschrijvingen van het land of van de kunstschatten der onderscheidene plaatsen. De eenvoudige geschiedenis, die hier de intrigue uitmaakt, geeft gelegenheid tot eene treffende ontwikkeling der onderscheidene karakters; terwijl stijl en schrijftrant de bekwame Vrouw kenmerken.
Ongaarne zagen wij dit boek onder den gewonen stroom van romans verzinken. Het verdient een beter lot, en zal, vertrouwen wij, dat ook onder ons vinden. Terwijl het onderhoudend genoeg is voor den gewonen romanlezer, geeft het toch iets meer, dan men in dergelijke boeken doorgaans aantreft, aangename herinneringen, vernieuwde indrukken van 't geen vroeger gezien of uit beschrijvingen bekend is, wenken voor verstand en hart beide, die opmerking en behartiging verdienen, en wij gelooven niet, dat men ligtelijk onvoldaan dit boek uit de hand zal leggen. Wij bevelen het gaarne en boven vele werken van uitspanning algemeen aan.




De brave Hendrik verdedigd tegen A.J.v.B.C. (Zie het Nijmeegsch Schoolblad, 2de Jaargang, No. 4.) Uitgegeven door en voor rekening van de afdeeling Utrecht van het Nederlandsch Onderwijzersgenootschap. Te Utrecht, bij L.E. Bosch en Zoon. 1845. In gr. 8vo. 23 bl. f :-25.


{==494==} {>>pagina-aanduiding<<}

In het Nijmeegsche zoogenaamde Schoolblad was de klagt aangeheven, dat in ons vaderland bij het onderwijs der jeugd onchristelijke schoolboeken gebruikt worden. Nadat reeds vroeger de Kindergedichtjes van van alphen als zoodanig waren aangewezen, koos de beoordeelaar A.J.v.B.C., in het op den titel genoemde nommer van dat Schoolblad, het sedert jaren gunstig bekende werkje van nicolaas anslijn, nz., de brave Hendrik, om de bovengenoemde klagt ‘te staven en te verduidelijken.’ Het bewijs, aangevoerd om te toonen, dat de brave Hendrik onchristelijk is, bestaat, volgens den beoordeelaar, daarin, dat Hendrik, wegens zijnen ijver en goed gedrag, tevreden is over zichzelven; terwijl integendeel, volgens het Schoolblad, den kleinen (let wel, kinderen van vijf tot zeven jaren) had moeten voorgehouden worden, dat de geheele mensch verdoemelijk is voor God! Andere bewijzen tot staving van het ongunstig oordeel gaan wij stilzwijgend voorbij; zij zijn allen van denzelfden aard en gelijke waarde. Dat de Steller van dit wèlgeschreven stukje met het grootste gemak het Schoolblad wederlegt, zal wel ieder op ons woord gelooven. Evenwel, wanneer wij bedenken, dat het te vergeefs is den moriaan te wasschen, den beer te likken en den ezel op de lier te willen leeren spelen, neen, dan zullen velen ons op ons woord niet gelooven. Maar voor dezulken zal ook het boekje wel niet baten. Mogten er echter menschen zijn, die te goeder trouwe dwalen in hunne bekommering over de strekking en beginselen van het genoemde schoolboekje en anderen van denzelfden stempel, denzulken zij dit werkje ter lezing aanbevolen, als zeer geschikt om hen te bevrijden van hunne ongegronde vrees, en hen te bewaren voor het gevaar van onwillekeurig mede te werken tot bereiking van het verfoeijelijk plan, om
Nederland te berooven van eenen van deszelfs kostbaarste schatten, namelijk zoodanig eene inrigting van de scholen, dat zij voor onze jeugd, zonder uitzondering van eene enkele Christelijke belijdenis, nuttig zijn.


{==495==} {>>pagina-aanduiding<<}

Antwoord op het Iets over de Recensie van de Tamboer van Wagram, voorkomende in de Boekzaal der Geleerde Wereld, voor Mei 1846, bl. 573 der Boekbeschouwing.

De Boekzaal is zeer gebelgd, omdat wij haar de eerbare Boekzaal genoemd hebben. Wij zouden haar even goed de onnoozele Boekzaal hebben kunnen noemen, of, in navolging van een' onzer vaderlandsche Geleerden, tot beantwoording van eene nietsbeteekenende aanmerking op zijnen verdienstelijken arbeid, de goede Boekzaal. Maar bij gelegenheid der vermelding, dat de Boekzaal aan hare lezers, die, volgens hare eigene verklaring, meest allen personen zijn van den geestelijken stand, den zoon eener zoetelaarster aanbeveelt, van wien het niet bekend was wie zijn vader was, is het in 't belang der Boekzaal zelve, dat wij hare eerbaarheid buiten kijf stellen.
De beschuldiging, ons door de Boekzaal voorgeworpen, dat wij den geestelijken stand zouden minachten, willen beleedigen en in een bespottelijk daglicht stellen, wordt daardoor van zelve wederlegd, dat wij haar voorhielden, dat zij, aan hare lezers een ellendig romannetje aanbevelende, te veel de achting uit het oog verliest, die zij aan haar peculiaar publiek verschuldigd is. Indien men van de aanprijzende beoordeeling van dien Tamboer ter verontschuldiging kon zeggen: dormitat Homerus, dan zouden wij de Boekzaal ongemoeid hebben gelaten; maar reeds lang hinderde het ons, juist uit achting voor den geestelijken stand in de Protestantsche kerk, dat een maandwerk, NB. voor de Geleerde Wereld, hetwelk zich κατ᾽ἐξοχὴν arrogeert het tijdschrift te zijn voor de Protestantsche kerken in Nederland, door de onbeduidendheid van deszelfs Boekbeschouwing en Mengelwerk, zulk een' slechten dunk geeft van den smaak en de kunde van dat publiek, voor hetwelk het vooral bestemd is. Onbeduidende, nietswaardige geschriften worden er met lof vermeld; terwijl nog in het laatst uitgekomen stuk o.a. een werk, hetwelk verdienstelijke mannen, gelijk lublink weddik enz., hunne medewerking waardig keuren, jammerlijk verguisd wordt. De steller van het Iets ziet ons aan voor een jong mensch van weinig ondervinding. Het is waar, wij zijn nog zoo oud niet, of wij herinneren ons nog vele dingen uit onze jeugd. Toen werden de oude Boekzalen

{==496==} {>>pagina-aanduiding<<}
wel eens gebezigd als leesboeken in de scholen. Uit dien tijd herinneren wij ons het lieve titelplaatje, de toen nog voor ons onverstaanbare woorden: Tiliae sub tegmine tutus, en ook nog het: Met Privilegie. Dit privilegie, om, met uitsluiting van anderen, het kerknieuws te mogen drukken en uitgeven, is sedert lang vervallen. Ten minste de uitgevers der Boekzaal lieten het na 1795 van den titel af; en wij kennen een genoegzaam getal solide uitgevers en boekdrukkers, die gaarne 's jaarlijks eene aanzienlijke som aan de Hervormde en andere Protestantsche kerken zouden willen uitkeeren, om, namens deze kerken, met het regt der uitgave van het Protestantsche kerknieuws begunstigd te worden. Het bedrag van zulk eene uitkeering ware tot eenig liefdadig doel aan te wenden; terwijl dan ook voor eene betere gehalte der Boekbeschouwing en van het Mengelwerk zou kunnen gezorgd worden. - Ten slotte danken wij nog de Boekzaal, dat, terwijl zij niet kan ontkennen dat zij gedwaald heeft in haar oordeel over het werk in questie, en ons toch, tot belooning dat wij haar dit aangetoond hebben, den naam van ezel geeft, zij noch een' der ezels van aesopus, noch dien van lucianus verkiest, om er ons bij te vergelijken, maar den verstandigsten ezel, dien de geschiedenis ons leert kennen, namelijk den ezel van bileam. Bileam immers was de dienaar van eene slechte zaak, even als gij, die den lof uitbazuint van den gekken tamboer. Toen bileam's ezel hem wilde terughouden van het volharden in zijn kwaad, ging het bileam even als u; de man werd boos, sloeg het dier met eenen stok (gelukkig voor ons, dat de Boekzaal ons met zulke argumenta ad hominem niet kan aanranden) en zeide: dat is omdat gij mij bespot hebt, even gelijk de Boekzaal meent, dat wij haar bespot hebben. Maar eilieve, Boekzaal! hebben wij het
wèl? Hebt gij niet, denkende den ezel te treffen, een leelijk bokje geschoten, en, ofschoon gij misschien uzelv' voor eerwaardig en zeer geleerd houdt, laten blijken, dat gij in 't geheel niet bijbelvast zijt? Waar hebt gij gehoord of gelezen, dat het beest sprak, alvorens het gevraagd werd? Gij slaat de plank ver mis. Integendeel, de ezel (eigenlijk was het eene ezelin, en dus, gelijk gij Boekzaal, van het vrouwelijk geslacht) vroeg, en deed zelfs eene zeer gepaste vraag: ‘wat heb ik u gedaan, dat gij mij geslagen hebt?’ - Voor ditmaal hebben wij lang genoeg op den ezel gereden. Wij raden u, onthoud de spreuk: Causa patrocinio non bona pejor erit. (*)






{==497==} {>>pagina-aanduiding<<}

Boekbeschouwing.

De Leer des Vaders, des Zoons en des Heiligen Geestes, eene Verhandeling van Dr. J.H. Scholten, Hoogleeraar te Leiden, wijsgeerig beoordeeld door Mr. C.W. Opzoomer. Te Leiden, bij Gebhard en Comp. 1846. In gr. 8vo. 152 bl. f 1-50.

Dit in vele opzigten belangrijk geschrift heeft, op deszelfs titel af, meer lezers verkregen, dan het misschien wel zoude gehad hebben, als die anders en welligt juister gekozen ware. Velen, en hieronder Ref., dachten hier eene geschied-, oordeelkundige en wijsgeerige beschouwing van eene hoofdleer des Christendoms te ontmoeten, die door de dogmatiek van het kerkelijk stelsel tot een duister leerstuk is gevormd, en in deze aangekondigde beoordeeling sommige punten van verschil met den Hoogl. scholten over hetzelve opgehelderd en wederlegd te zien. Ref. meende hier eene uiteenzetting van den oorsprong der Christelijke Drieëenheid te zullen vinden, die men reeds in de Indische Trimurti van brahma, vischnou en siwa, in de Egyptische Trias van osiris, isis en horus kan opsporen, die men bij plato in zijnen Timeus, onder den vorm van de voorstelling der Demiourgos, Nous of Logos en de Psyche of wereldziel aantreft; eene voorstelling, die, eenigzins gewijzigd, door den platoniserenden Jood philo ook is aangenomen; terwijl de Nieuw-Platonisten ammonius, numenius, en vooral plotinus, porphyrius, samblicus en proclus hunne bijzondere gevoelens over de Drieëenheid van het opperste wezen gehad hebben, waaraan men geen' grooten invloed op het Christelijk gevoelen hunner tijdgenooten hieromtrent ontzeggen kan. Want kort na den bloei der Alexandrijnsche school heeft dit leerstuk in de Christelijke Kerk eene vaste gedaante verkregen. Na de zoogenoemde ketterijen van eenen praxias, sabellius

{==498==} {>>pagina-aanduiding<<}
en arius, heeft de standvastig volhoudende athanasius zijn gevoelen op de kerkvergadering van Nicea doen zegevieren; en dit gevoelen is tot heden toe het heerschende orthodoxe begrip der meeste Christelijke kerkgenootschappen gebleven. Het is hier noch de plaats noch de roeping van Ref., om te onderzoeken, of het Athanasische gevoelen aangaande de Drieëenheid met de eenvoudige leer des Bijbels, betreffende Vader, Zoon en Heiligen Geest, is overeen te brengen. Velen dus, die met Ref. hieraan met grond twijfelen, hebben de beoordeelende verhandeling van Mr. opzoomer, hoewel met veel belangstelling, hierin echter met teleurstelling gelezen, dewijl zij er over dit alles niets in aantroffen. Maar dit is geenszins aan den Schrijver te wijten, meer aan den Hoogl. scholten, dien hij wederlegde, en die heeft goedgevonden, in eene verhandeling over de leer des Vaders, des Zoons en des Heiligen Geestes, geplaatst in de Jaarboeken voor wetenschappelijke Theologie, 2de D. 2de St., de wijsbegeerte in het algemeen en sommige wijsgeerige gevoelens er bij te halen, om dezelve in een min gunstig daglicht te stellen en als onchristelijk te wederleggen. Mr. opzoomer achtte zich verpligt, de waarde der wijsgeerige wetenschap te verdedigen. Hij begint al dadelijk met in het korte voorberigt te zeggen: ‘Indien men hier een dogmatisch geschil over eenig kerkelijk leerstuk verwacht, dan bedriegt men zich. De beoordeelde verhandeling behoort tot een geheel ander, tot een wijsgeerig gebied. Zij verklaart den oorlog aan het Deïsme, aan het Pantheïsme, aan allen, die slechts door bewijzen der rede willen overtuigd worden.’ Hij komt er opentlijk voor uit, dat hij zijne stem wil verheffen tegen hem, die de ongenoegzaamheid der wijsbegeerte uit de schriften der wijsgeeren zelven wil aantoonen; die zich
aansluit aan de zijde der gevoelsleeraars, waartegen hij vroeger (in zijne Recensie van de verhandeling van Dr. j.j. van oosterzee, over het grondbeginsel der Apologie; zie Gids, 1845) opstond. Tot buitengewoon Hoogleeraar in de Wijsbegeerte te Utrecht benoemd, wil hij handhaven wat hem is toevertrouwd; hij

{==499==} {>>pagina-aanduiding<<}
wil beginnen met de steenen weg te ruimen op het veld, dat hem tot bearbeiding werd aangewezen, en hij eindigt met het gezegde van borger: ‘Wat niet door bewijzen der rede kan worden gestaafd, dat is onzeker.’
Ref. verheugt zich, dat de Wijsbegeerte hier een' kampstrijder gevonden heeft, die moed met bekwaamheden paart; maar hij geeft tevens in bedenking, of hij dan dit verdedigingsschrift niet juister aldus had kunnen betitelen: De Wijsbegeerte verdedigd tegen de aanvallen en bedenkingen van den Hoogl. scholten in zijne Verhandeling over de leer enz.; want dit alleen is de inhoud van een werk, dat nu welligt in handen gekomen is van sommigen, die, geenszins op de hoogte zijnde van het te kunnen vatten, den Schrijver misschien verkeerd zullen verstaan en beoordeelen.
Het is een ongelukkig zwak van de meeste godgeleerde schrijvers, om, of het pas geeft of niet, op de wijsbegeerte te smalen, en haar van hoogmoed te beschuldigen en van vijandigheid tegen Godsdienst en Christendom te betigten; hierdoor geven zij zich bloot om soms gevoelig te regt gewezen te worden, hetgeen niet anders dan verkeerd kan werken op de groote en goede zaak, die zij zoo onhandig voorstaan. Van dit gebrek is de Hoogleeraar scholten in zijne genoemde verhandeling niet vrij te pleiten; hij wil, dat in het geloof aan Vader, Zoon en Heiligen Geest, nader verklaard door het Apostolische Symbolum, het wezen des Christendoms gelegen is. Toegestemd; maar waartoe nu zijne nadere toepassingen in de bestrijding 1o. (van) hen, die den Vader vereeren zonder den Zoon, waarvoor zijnEd. de Deïsten neemt; 2o. van hen, die den Zoon op den voorgrond stellen en den Vader op den achtergrond, die hij gevoegelijk zinnelijke Mystieken had kunnen noemen; 3o. van hen, die den Vader vereeren zonder den Geest, waar voornamelijk tegen de rationalisten te velde getrokken wordt; 4o. van hen, die den Geest vereeren zonder den Vader, of, volgens hem, de Pantheïsten; 5o. van hen, die den Zoon vereeren zonder den Geest; zij die de onmiddellijke werking van den Heiligen Geest looche-
{==500==} {>>pagina-aanduiding<<}
nen; en eindelijk 6o. van hen, die den Geest vereeren zonder of ten koste van den Zoon, waar, vreemd genoeg, toespeling op de Roomsche kerk gemaakt wordt? Nu vragen wij, wat hebben de Deïsten, Rationalisten en Pantheïsten met het kerkelijk leerstuk der Drieëenheid te maken? Zij gelooven er immers in het geheel niet aan, het kan immers niet eens in hen opkomen, om den eenen persoon of hypostaat boven den anderen te vereeren; zij nemen slechts éénen God aan, hetzij als oorzaak,
transcendent, boven en buiten het heelal, hetzij als immanent, eeuwig, zich openbarende in het heelal; zij zouden zich de beschuldigingen van Dr. scholten geenszins aantrekken en vreemd van zijne aantijgingen opzien. Maar zelfs verstandige en onbevooroordeelde Christenen mogen vragen, of zij, terwijl zij den Vader als God en als het hoogste Wezen aanbidden, den Zoon diep vereeren en als voorbeeld trachten na te volgen, en den Geest als den goddelijken invloed aanzien, die van den Vader en den Zoon uitgaat, door hem als zoodanig, dan wel als Deïsten worden aangemerkt? Het doet ons leed eenen Godgeleerde zulke aanmerkingen te moeten maken, die getoond heeft, in zijnen Brief aan Prof. nieuwenhuis, gansch niet onbekend met de wijsbegeerte en wijsgeerige schriften te zijn. Zijn ijver heeft hem hier te ver vervoerd en in aanraking met iemand gebragt, die met warmte en scherpzinnigheid de regten der rede en wijsbegeerte verdedigt tegen beschuldigingen, die voornamelijk hier niet op hare regte plaats zijn.
Het is moeijelijk, zoo niet onmogelijk, eene analyse te geven eener beoordeeling, die, van een' geheel polemischen aard zijnde, de Verhandeling van Prof. scholten op de meeste zwakke plaatsen met eene scherpzinnige dialectiek aantast. Men zou de beide stukken met elkander moeten vergelijken, en een' arbeid moeten leveren, uitgebreider dan beide. Ref. meent te kunnen volstaan met het doel aan te wijzen, dat Mr. opzoomer met zijn geschrift heeft beoogd; van namelijk aan te toonen, dat Prof. scholten geenszins het Deïsme, het Rationalisme

{==501==} {>>pagina-aanduiding<<}
en het Pantheïsme wederlegd en vernietigd heeft, maar integendeel, dat hij een' geheel vruchteloozen inval op het gebied der wijsbegeerte heeft gedaan, en, zonder hier iets wezentlijks te hebben uitgeregt, onverrigter zake moet terug trekken. Men meene dus niet, dat de beoordeelaar zoo zeer deze drie opgenoemde wijsgeerige rigtingen verdedigt, dan wel dat hij poogt aan te toonen, dat zij door partij verkeerd aangevallen zijn, en hij dus gemakkelijk teruggeslagen kon worden. Hij tracht voornamelijk de regten en de onschendbaarheid van het wijsgeerig gebied tegen de invallen der godgeleerde bestrijders te handhaven, die, meestal met eene slecht toegeruste krijgsmagt, de attaque zonder genoegzame kennis besturen en op verkeerde punten rigten.
Ref. moet erkennen, dat Mr. opzoomer over het algemeen dit doel heeft bereikt, en eene groote scherpzinnigheid en bekwaamheid in logischen redeneertrant heeft ten toon gespreid. In den loop der discussie zijn Ref. hier en daar echter plaatsen voorgekomen, waaromtrent hij zijne aanmerkingen in het belang der wetenschap, van het Christendom en van de Godsdienst in het algemeen meent te moeten maken.
Wat de beoordeeling van hetgeen Prof. scholten tegen het Deïsme zegt, aangaat, deze is zoo afdoende, dat wij dien als het best gelukte gedeelte van het geschrift van Mr. opzoomer aanzien. Hij toont hier voldingend aan, dat niets grondig tegen hetzelve is aangevoerd, en dat de aard van het Deïsme verkeerd is voorgesteld. Wij hebben boven reeds aangetoond, dat door Deïsten geenszins menschen kunnen verstaan worden, welke den Vader vereeren zonder den Zoon, zoo als Prof. scholten meent. Hij vindt echter, dat zij vroeger nog al te verschoonen waren, 1o. door de gebrekkige en onwijsgeerige voorstelling van het Christendom, die voorheen plaats had; 2o. door de onchristelijke handelingen der Christenen en het ijveren voor eigen gevormde stelsels; 3o. door de vroeger niet genoeg ontwikkelde, rein Christelijke begrippen van openbaring en geloof; 4o. door de vordering van het aannemen

{==502==} {>>pagina-aanduiding<<}
der waarheid op gezag. Mr. opzoomer bewijst, dat Prof. scholten in het betoog dezer vier punten is te kort geschoten. Waar dit het geval is, is het Deïsme, even als voorheen, nog al te verschoonen, en kunnen er nog wel vele denkende menschen bestaan, die slcchts éénen God als oorsprong van alles vereeren, die christus als een' verheven Zedeleeraar aanzien, en alleen eene middellijke openbaring door de rede aannemen, die zich voor het menschdom, in den loop der eeuwen, onder de verschillende uiterlijke vormen van bijzondere onmiddellijke openbaringen voordoet. Zij zijn geene Deïsten zoo als voltaire; de leer van een Etre suprême, dat het aanzijn aan de wereld af, om haar verder aan haar zelve over te laten, vindt tegenwoordig weinig aanhangers meer. De God van het Deïsmus is niet de werkelooze en onverschillige van epicurus; want het is thans vast van het bestaan der voorzienigheid en der onsterfelijkheid overtuigd; en voor de Deïsten der 19de eeuw zijn God, voorzienigheid en onsterfelijkheid, even als voor jean paul, de drie grondzuilen, waarop het heelal rust. Mr. opzoomer heeft hier ook met grond aangetoond, dat er in den mensch een aanleg bestaat, om het Goddelijke door de rede in zich te ontwikkelen; dat de geschiedenis der wijsbegeerte niet het ongenoegzame maar het onvolmaakte der rede aantoont. Was de rede volmaakt, dan waren wij reeds lang in het bezit der absolute waarheid, en alle twisten en verschil op het veld der godgeleerdheid zoo wel, als op dat der wijsbegeerte, hielden op. Ware zij ongenoegzaam, dan is alle wijsgeerig onderzoek ijdel en vruchteloos; maar nu zij onvolmaakt, maar tevens volmaakbaar is, kan zij door onderzoek verder
komen, zich langzamerhand van gebrek en dwaling zuiveren, door twist en verschil de waarheid meer en meer naderen; dat is hare bestemming, hetgeen ook a posteriori door de geschiedenis der wijsbegeerte bewezen wordt. Het verwonderde ons, hoe Prof. scholten voor het gevoelen van socrates eene door hem misverstane plaats uit eene onechte Platonische dialoog, de 11de, alcibiades, konde aan-
{==503==} {>>pagina-aanduiding<<}
halen, waarover hij grondig door Mr. opzoomer in de Aanteek. op bladz. 14 env. teregt gewezen wordt.
De tweede afdeeling der Verhandeling bestrijdt hen, die den Zoon op den voorgrond stellen en den Vader op den achtergrond. Met de hier voorgedragene gevoelens vereenigt zich de beoordeelaar geheel. Maar dit is ook al wat hij er op bladz. 21 van zegt; wij hadden wel gewenscht, dat hij de redenen van deze overeenstemming had opgegeven, vooral omdat hij het in de overige gedeelten van de Verhandeling met den Schrijver alles behalve eens is.
De derde partij, wier gevoelen wordt afgekeurd, bestaat uit hen, die den Vader vereeren zonder den Geest. Volgens Prof. scholten kunnen wij niet tot de overtuiging geraken, dat God onze Vader is, zonder den invloed van den Geest, die ons met een hooger licht bestraalt. De wijsbegeerte van het verstand is bij hem rationalistisch; de gevoelsleer mysticisme; het afhankelijkheidsgevoel van schleiermacher ongenoegzaam. En echter moet het diep gevoel dier afhankelijkheid ten grondslag verstrekken voor de gevolgtrekkingen van het verstand, dat wij van God afhangen. Kant, fichte en jacobi worden hier bijgehaald. Schleiermacher wordt eindelijk toch boven allen gesteld, als hebbende verstand en gevoel met elkander vereenigd. Het onzamenhangende der redeneringen wordt hier door den beoordeelaar zeer bondig aangewezen. Het is sedert eenigen tijd onder sommige godgeleerden mode geworden, met het gevoel te dweepen, en het verstand en de rede op den achtergrond te stellen. Zij mogen toezien, of zij het er in onzen eenigzins Sceptischen tijd ver mede zullen brengen, of zij met de inspraken van het Christelijk zelfbewustzijn eene Apologie des Christendoms kunnen daarstellen, zonder een' lompen cirkel in hunne redenering te maken. Het is of zij bevreesd zijn, de rede en het verstand te veel regten in te ruimen, en daarom zich liever met een zoogenoemd beginsel vergenoegen, dat slechts geheel subjectief is, en als louter bijzondere meening voor een ander hoegenaamd niets bewijst en van geen het

{==504==} {>>pagina-aanduiding<<}
minste gewigt is. Men zegt wel, het bestaan van God kan door de rede en de verstandsbewijzen der vroegere en latere wijsgeeren niet uitgemaakt worden. Apodictisch, als een wiskundig vraagstuk, kan zulks wel niet bewezen worden; maar, als men al hetgeen hiervoor door die wijsgeeren gezegd is te zamen brengt, als men de zedelijke drangredenen van kant hierbij voegt, dan komt men tot een' zoo hoogen graad van waarschijnlijkheid niet alleen, maar van evidentie, dat men door rede, verstand en zedelijk gevoel op een' vasteren grond van overtuiging ten opzigte van het bestaan van God zal geklommen zijn, dan men ooit met het gevoel kan voorgeven, te meer, daar die grond voor anderen ook geldig is, terwijl zulks in het eerste geval volstrekt geen plaats heeft. Het is zoo gemakkelijk, lezers en hoorders onder de opwekking van een vroom en lijdelijk gevoel aangenaam te roeren; zij meenen al ras, dat zij van vele godsdienstige waarheden innig overtuigd zijn, maar als zij eens rede van deze overtuiging moeten geven, als deze eens heftig bestreden wordt, dan zien zij den grond onder hunne voeten wegzinken, en ondervinden, dat men het gebouw hunner godsdienstige overtuiging voor hen, in plaats van op eene rots, op zand gevestigd heeft. De inconsequentie van den Schrijver der Verhandeling wordt hier in de beoordeeling voldingend aangetoond; hij zegt, rationalist noch mysticus te wezen, en echter bewijzen zijne redeneringen, dat hij een aanhanger der gevoelsleer is, die hij begon met het Mysticismus gelijk te stellen.
In de vierde afdeeling der Verhandeling van Prof. scholten gaat hij over tot de bestrijding van hen, die den Geest vereeren zonder den Vader. Hij verstaat daaronder de Pantheïsten, maar had hiervoor even zoo goed de Noord-Amerikaansche Wilden kunnen nemen, die den grooten Geest aanbidden. Zoo als wij reeds bij gelegenheid van het werkje over de Wereldvergoding aanmerkten, is men in onzen tijd bijzonder bevreesd voor hetgeen men Pantheisme gelieft te noemen, zoo als vroeger voor het Atheïsme, Naturalisme, Neologisme, Rationalisme enz.

{==505==} {>>pagina-aanduiding<<}
enz.; men ziet dit overal bij afwijkende gevoelens doorschemeren; het schijnt het groote spook te wezen, dat thans velen vrees aanjaagt. Maar de meesten, die het willen verjagen, schijnen weinig kennis van deszelfs aard en natuur te bezitten; de bepalingen, die zij er van geven, komen geenszins met elkander overeen. Erkennen de Pantheïsten geen' anderen God, dan wat in den mensch heilig en goddelijk is? Kan men maar zoo ruw beslissen, dat voor hen God en de Wereld één is, zoodat het goddelijk Wezen slechts uit het agregaat van alle eindige wezens bestaat? Begrijpt men maar zoo in eens, wat hegel door zijne voorstelling van een rijk des Vaders, des Zoons en des Heiligen Geestes verstond? Wat hij met het wereldproces wilde uitdrukken? Mr. opzoomer heeft hier in zijne polemiek gelijk, dat het Pantheïsmus, door het tegenover het Christelijke Theïsmus te stellen, door aan te toonen, dat het daarmede strijdt, alleen niet wederlegd is. Men moet het in zichzelf, in zijne grondbeginselen ontleden, en dan het eenzijdige en het overdrevene er van aanwijzen; dit is eene zoo gemakkelijke taak niet, daar de scherpzinnigste denkers, van parmenides tot op spinoza, en van dezen tot op hegel, onder de Pantheïsten behoord hebben. De beoordeelaar toont met grond aan, dat het verkeerd is, hen van vermetelen overmoed te beschuldigen, omdat zij als waarheid voordroegen, wat zij als waarheid meenden te moeten eerbiedigen.
Prof. scholten zegt, dat het Pantheïsmus tot afdwalingen moest komen, door 1o. het voornemen te hebben het oneindige te willen bepalen en onder het begrip te willen brengen van het menschelijk verstand; 2o. dat hieruit de dwaling ontstond; 3o. dat kant reeds het pleit voldongen had, dat de theoretische rede het vermogen en het regt miste, om het oneindige te bevatten binnen het begrip van het eindige verstand. Deze drie punten worden door den beoordeelaar opgenomen, en in het breede onderzocht en wederlegd. Hij begint met zeer juiste opmerkingen over het gevaarlijke van het woordenspel in de wetenschappen; men moet het over de beteekenis der

{==506==} {>>pagina-aanduiding<<}
woorden, die men gebruikt, onderling eens zijn, en vooral niet hetzelfde woord onder eene verschillende beteekenis opvatten, naar mate men zulks noodig heeft. Hier moest men het dus over de woorden bepalen en begrijpen, bepaling en begrip eens wezen, en daaraan eene vaste en onveranderlijke beteekenis geven. Er wordt door den beoordeelaar aangetoond, dat de Pantheïsten, door het oneindige te bepalen en te begrijpen, een klaar, of liever duidelijk van al het eindige afgescheiden, begrip hiervan gezocht hebben; want dat zij zouden getracht hebben om het oneindige volledig te doorzien, voor zulk eene ongerijmdheid waren zij voorzeker niet vatbaar. Wat het tweede punt aangaat, of dit voornemen tot dwaling moest leiden? dit wordt door Prof. scholten bevestigend, door Mr. opzoomer ontkennend beantwoord, en aangetoond, dat hij hiervoor geene de minste bewijzen heeft bijgebragt. Wij begrijpen ook volstrekt niet, dat wijsgeeren, die met een waarheidlievend gemoed het oneindige zoeken te bepalen en begrijpen, daar toch de zucht voor het volmaakte en oneindige een aanleg van den menschelijken geest is, waarmede hij met het goddelijke in verband staat, hierdoor tot de dwaling zouden gebragt worden. Het is het verhevenste doel der wijsbegeerte, zich boven de wisseling der eindige dingen, tot het oneindige, eeuwige en onveranderlijke, dat er de grondslag en oorsprong van is, te verheffen.
Wat het derde punt betreft, hierin vermeent Ref. van den beoordeelaar te moeten verschillen. Deze houdt de Kantiaansche leer van ruimte en tijd voor zeer betwistbaar. Hij heeft geheel andere gevoelens over den aard onzer kennis, die, voor hem verre van subjectief te zijn, tot de objectiviteit in het zinnelijke niet alleen, maar ook in het onzinnelijke zich kan uitstrekken. Men weet, dat, volgens kant, ruimte en tijd slechts vormen onzer zinnelijkheid zijn; dat wij de verstandskategoriën op de zinnelijke indrukken, die wij ontvangen, toepassen, om dezelve tot denkbeelden en begrippen te vormen; dat wij dus van de zinnelijke dingen slechts de verschijningen kennen, die wel iets objectiefs ten grondslag hebben, doch welk iets

{==507==} {>>pagina-aanduiding<<}
wij in zijnen aard niet kennen, veel minder volkomen kunnen doorgronden. Wij kennen de dingen slechts in zoo verre zij met ons in betrekking staan; even als wij van de krachten der natuur slechts hare uitwerkselen kunnen zien en nagaan, zonder ooit in haar wezen te kunnen doordringen. Dit is de werking des verstands in het zinnelijke, volgens kant. De rede, daarentegen, is het streven naar eenheid, volmaaktheid en onveranderlijkheid in onze begrippen; de rede-idéën van het ware, schoone, goede, eeuwige en volmaakte zijn voor ons regulatief en geenszins constitutief. Wij kunnen in dit gebied geenszins de kategoriën in toepassing brengen. Wij weten zeer goed, dat jacobi, fichte, schelling, hegel en vele andere Duitsche wijsgeeren zich met deze theorie niet hebben kunnen vereenigen, en zien hier, dat ook Mr. opzoomer zulks niet doen kan. Wij weten nog niet bepaald, hoe hij over ruimte en tijd denkt; of hij dezelve als objectief buiten ons bestaande aanneemt; of hij gelooft, dat onze zinnelijke kennis met de voorwerpen adequaat is, zoo als de school van locke en de Fransche Sensualisten zulks stelden. Maar hij neemt (bladz. 48) eene redelijke zoo wel als eene zinnelijke aanschouwing aan, en meent dus tot eene onzinnelijke kennis te kunnen opstijgen. Kant, zegt hij, heeft nergens bewezen, dat zij niet bestaat. Maar waar is de wijsgeer, die bewezen heeft, dat zij bestond? Waren de Platonische idéën wel iets anders dan regulatief, alhoewel plato aan dezelve een objectief bestaan buiten den menschelijken geest wil toeschrijven? Waren de denkbeelden, hoe verheven ook, welke hij en de wijsgeeren, die zijn voetspoor volgden, over God en de onzinnelijke bestemming van den mensch koesterden, wel iets anders dan
schoone, hoogstwaarschijnlijke bespiegelingen, die zij niet objectief bewijzen konden, omdat in het onzinnelijke er eigenlijk niets anders dan onze redebegrippen en idéën aanschouwd wordt, en geene onzinnelijke dingen buiten ons, waar wij de kategoriën des verstands op zouden kunnen toepassen? Het begrip van God, door ons uit de rede-idéën van vol-
{==508==} {>>pagina-aanduiding<<}
maaktheid en eeuwigheid gevormd, blijft altijd slechts een redebegrip, dat wij in ons, maar niet buiten ons, zoo als wij een zinnelijk voorwerp doen, kunnen aanschouwen. Het is daarom, dat wij het bestaan van God niet apodictisch kunnen bewijzen, maar slechts tot eenen hoogen trap van evidentie kunnen brengen. Zonder het met kant in alles eens te zijn, houden wij het er voor, dat hij dikwijls, en ook van hen, die op zijne schouders staan, ten onregte van Scepticismus en Idealismus is beschuldigd, en dat zijne theorie der menschelijke kennis nog nimmer grondig, wat de hoofdzaken aanbetreft, is wederlegd. ‘Kan,’ vraagt de beoordeelaar, bladz. 49, nadat hij eenige vragen heeft doen voorafgaan, waarop men met regt ja zou kunnen antwoorden, ‘kan, gelijk zich de zinnelijke objecten aan onze zinnelijkheid voordoen, zoo ook niet een bovenzinnelijk object, een zuiver redelijk wezen, onmiddellijk, dat is hier zonder tusschenkomst der zinnelijkheid, aan onze rede verschijnen?’ Wij houden het er nog voor, dat men hierop integendeel gerust neen zou kunnen zeggen. Wij kunnen ons volstrekt geen begrip vormen van een bovenzinnelijk object of zuiver redelijk wezen, dat verschijnt, dat door de rede kan aanschouwd worden. Het zuiver redelijke bestaat uit idéën en begrippen. Deze kunnen wel gedacht, maar niet aanschouwd worden. Als de rede meent zulks te kunnen doen, bedriegt zij zichzelve en aanschouwt hare eigene gedachten in haar, als zaken en
wezens buiten haar. Hiermede zij de mogelijkheid niet ontkend, dat God geen' invloed, geene werking op de menschelijke rede zou kunnen uitoefenen; doch van den aard dier werking en invloed kan de rede zich geen volkomen en duidelijk begrip vormen, nog veel minder dezelve als iets objectiefs buiten haar aanschouwen.

(Het vervolg en slot hierna.)





Het werk van Gods genade, of de Goddelijke opvoeding des menschelijken geslachts, een Christelijk Vraagboek

{==509==} {>>pagina-aanduiding<<}
voor meergevorderden, door Dr. H. Huysers, Predikant te Pieterburen, en Dr. L.S.P. Meyboom, Predikant te Hornhuizen. Te Groningen, bij M. Smit. In kl. 8vo. 75 bl. f :-20.

Dit vraagboekje gaat uit van de opleiding des menschelijken geslachts door jezus christus, gelijk de vroegere goddelijke openbaring voorbereiding daartoe was, en gelijk die opleiding zelve door onzen Heer, Gods beeld en Gods Zoon, plaats had en heeft door zijne verschijning op aarde, zijn leven, zijne werkzaamheid gedurende zijn verblijf op aarde, die werkzaamheid, welke Hij van uit den hemel uitoefent, en die nog verder van den Heer te hopen is. Hierin is alzoo niet alleen het hoofdzakelijke der Bijbelsche geschiedenis bevat, maar ook het voornaamste der Christelijke geloofsleer, die evenwel, zoo als meer bij de zoogenoemde Groninger school, aan welke zich dit onderwijsboekje naast aansluit, het geval is, er wel wat zijdelings bij komt. De zedeleer wordt beschouwd uit het oogpunt van beantwoording aan de werkzaamheid van den Heer. Men heeft zich alzoo op gestrenge eenheid van het geheel bevlijtigd, hetgeen misschien in een populair vraagboekje overtollig is en de natuurlijkheid benadeelt; wij althans stuitten hier en daar wel op eenige gedwongenheid.
Tot de beoordeeling van dit boekje, als voordragt van de Christelijke waarheid, achten wij ons hier minder geroepen. Beschouwen wij het als vraagboek, (dit woord wijst in dezen zin genoeg aan, wat daardoor te verstaan zij) dan schenken wij onze volle goedkeuring aan deszelfs volledigheid; Bijbelsche geschiedenis, met geloofs- en zedeleer vereenigd, en daarmede in verband gebragt; want één leerboekje is ons uit ondervinding van verscheidene jaren als meest verkieslijk voorgekomen, en daaraan zal ook wel vooral het algemeen bekende van egeling zijnen buitengewonen opgang te danken hebben. Voorts behaagde ons de bedachtzame aanhaling van Bijbelsche bewijsplaatsen; niet het getal, maar de kracht is het, waarop men te letten heeft, en dat ongelukkig aanhalen van allerlei

{==510==} {>>pagina-aanduiding<<}
teksten op den klank der woorden af, en Oud en Nieuw Testament dooreengehaspeld, hetwelk zoo vele vraagboekjes ontsiert, (b.v. Job XIX:25, 26 als bewijs voor de opstanding der dooden) wordt hier niet aangetroffen. Ook maakt, en dit dunkt ons mede een onmisbaar vereischte in zulk een leerboekje, ieder antwoord op zich zelf, en zonder verband tot de vraag, eene bepaalde stelling uit; wanneer dit het geval niet is, heeft de leerling, die veelal enkel het antwoord leert en de vraag naauwelijks leest, nimmer regt duidelijke denkbeelden. Zoo is het met alle antwoorden, die ja of neen, zij het dan al met nadere uitbreiding, behelzen. Zoo vraagt b.v. egeling: Hoe lang is de schepping geleden? En zonder die vraag ook te leeren is het antwoord onzin: Omtrent zesduizend jaren. Eene andere goede eigenschap van het voor ons liggende leerboekje is, dat de vragen niet onbepaald zijn, maar doorgaans op dezelve geen antwoord zou kunnen gegeven worden dan het uitgedrukte. Zulk eene onbepaalde vraag is het b.v. bij brink: Als gij een fraai gebouw ziet, wat denkt gij dan wel bij u zelven? waarop wel tien antwoorden te geven zijn buiten: Dan denk ik, dat zulk een gebouw door een voornaam man moet gemaakt zijn.
Tegen deze en andere loffelijke eigenschappen staan echter eenige gebreken over. Vooral zal in het gebruik eenige hinder ondervonden worden door de ongelijke lengte der Hoofdstukken. Er zijn er van 3, 6, 8, ook van 12, 13, 14 en zelfs van 22 antwoorden. Wij erkennen het, dat niet allen even lang moeten of kunnen zijn, doch eenigermate dient men zulks voor het gebruik in het oog te houden, vooral omdat niet altijd een kort hoofdstuk geschikt bij het voorgaande of volgende kan gevoegd worden, en hetgeen door het mondeling onderwijs moet worden aangevuld bij die kleine hoofdstukken somtijds ook overvloedig genoeg is voor eene afzonderlijke katechisatie. Eene andere fout vinden wij in de onmatige lengte van vele antwoorden. Daar zijn er van 10 en 12 regels, waarbij wij ons uit onze jeugd herinnerden het schrikverwekkende

{==511==} {>>pagina-aanduiding<<}
hoofdstuk in brink, waar de geschiedenis van barzillaï te leeren gegeven wordt. Inzonderheid zijn in de twee §§, die een overzigt geven van de kerkelijke geschiedenis, bijna alle antwoorden veel te lang.
Doch reeds genoeg over dit vraagboekje, over welks gebruik, nevens dat zijner tallooze broeders, wij den besten zegen wenschen. Het heet met regt: voor meergevorderden. De kundige Opstellers zijn Dorpspredikanten; maar wanneer wij van onze eigene ondervinding uitgaan, moeten wij het dan ook voor het platte land over het geheel veel te hoog rekenen.




Luther eervol herdacht, bij de viering van zijn driehonderdjarig lijkfeest, door Dr. Koethe. Uit het Hoogduitsch vertaald door A. Radijs, Predikant te Doesborgh. Te Deventer, bij M. Ballot. 1846. In gr. 8vo. 220 bl. f 2-10.

Door gansch Duitschland heen is luther's sterfdag onlangs plegtstatig gevierd, en die viering heeft ook in ons vaderland, vooral bij de Lutherschen, weerklank en navolging gevonden. Reeds ziet meer dan ééne leerrede, bij die gelegenheid uitgesproken, het licht. Ook het geschrift, dat wij hier aankondigen, moet strekken, om den indruk dier viering levendig te houden. Het schijnt vooraf gereed gemaakt en terstond na den 18den Februarij uitgegeven te zijn. (Zie bl. 136, 137.) Ds. radijs heeft zich gehaast, om het in onze taal over te brengen. De aard der zaak bragt mede, zegt hij, dat er met de uitgave spoed gemaakt werd. En de voorrede is geteekend: Maart 1846.
Het spreekt van zelf, dat eene scherpe kritiek hier ligtelijk onregtvaardig en zeker verkeerd geplaatst zou zijn. Met de enkele opgave van den inhoud kunnen wij ons vergenoegen. Wij vinden hier, bl. 1-34, eene ordelijke schets van luther's laatste levensdagen; daarna, bl. 35-73, het verhaal van luther's dood en begrafenis,

{==512==} {>>pagina-aanduiding<<}
kort te zamen getrokken, naar het verhaal van ooggetuigen, door Doctor justus jonas, Magister michaël celius en anderen; dan, bl. 74-108, bugenhagen's Lijk- en melanchton's Gedachtenisrede, de laatste uit het Latijn overgezet; verder, bl. 109-139, eenige berigten der viering van den achttienden Februarij in de jaren 1646 en 1746, wier volledigheid wij niet kunnen beoordeelen, en waaraan eene opgave der jongste viering had kunnen zijn toegevoegd; eindelijk, bl. 140-215, een overzigt van luther's persoon en werk, waarbij, wat ons bevreemdde, eerst afzonderlijk over iuther zelven en daarna over de hervorming, door hem te weeg gebragt, gesproken wordt; en ten slotte, bl. 216-220, als aanhangsel, luther's testament.
Wij zouden ons gaarne eenig uitstel getroost hebben, indien wij dan een meer naauwkeurig en met meer zorg bewerkt geschrift ontvangen hadden over luther's sterven en de viering van zijn' sterfdag. Dit geschrift, zoo als het daar voor ons ligt, is het aan te zien, dat het in haast bijeengebragt en vertaald is. Op wetenschappelijke waarde kan het geene aanspraak maken. Desniettemin verheugen wij ons over de uitgave, wenschen het, vooral in onze dagen, in veler handen, en verwachten van deszelfs lezing, onder verschillende standen der maatschappij, eenige goede vrucht: waartoe het aan hoogeren zegen niet ontbreken moge!




Waarheid tot godzaligheid, of onverwelkelijke bloemen op onderscheiden bodem geplukt. Een Handboekje voor nadenkende en heilbegeerige Christenen, door C.O. Voget, Predikant te Oostwold c.a. Te Groningen, bij M. Smit. 1846. In kl. 8vo. 71 bl. f :-25.

Wij loopen over het algemeen niet hoog met bloemlezingen, zoo als ons hier eene wordt aangeboden. Zij bevatten doorgaans multa, non multum. Niet zelden vindt men onder dat allerlei veel vreemdsoortigs. Ook valt de

{==513==} {>>pagina-aanduiding<<}
keuze niet altijd even gelukkig uit. En men legt den ruiker, na dien vlugtig bezien te hebben, vaak weder weg, zonder eenige blijvende herinnering. Het is bovendien niet moeijelijk, bij eenige lectuur, eene menigte van losse gedachten en spreuken uit de schriften van anderen bijeen te zamelen en in orde te schikken. Eigenlijk gezegde lof is er niet mede in te oogsten. En eindelijk zou het nog de vraag kunnen zijn, of het oogmerk, waartoe zulke bloemlezingen worden uitgegeven, inderdaad wel bij velen bereikt wordt. Om deze en meer andere redenen hadden wij van den Heer voget liever iets oorspronkelijks ontvangen, waartoe wij hem boven anderen in staat achten. Wij willen daarom echter niet ondankbaar zijn voor de gave, die hij ons biedt, noch er laag op nederzien, omdat zij eene kleine, nederige gave is. Ook moeten wij erkennen, dat de bloemen, door hem op onderscheiden bodem geplukt, zich door kleur en geur en schoonheid aanbevelen. Zij zijn 327 in getal en aan de meest verschillende schrijvers ontleend, als augustinus en van der hoeven, da costa en van der palm, karel den grooten en lublink de jonge. Enkele namen waren ons zelfs vreemd. En voget heeft er meer dan dertig van zichzelven bijgevoegd. Hij heeft ze onder tweeëntwintig rubrieken gerangschikt. Ter proeve deelen wij mede, uit de laatste rubriek voor Evangeliedienaars, No. 312: Geef nimmer, in welk geval ook, meer dan gij hebt, noch op den kansel, noch met woord, noch met de daad, noch met uwen blik. No. 319: Wie christus in nederigheid en opgewektheid voor ledige banken predikt,
die staat op eenen veel hoogeren trap in het Godsrijk, dan hij, om wien duizende toehoorders zich scharen, terwijl er, gelijk dit wel eens gaat, iets menschelijks bij hem onderloopt. No. 323: Alles, wat een leeraar doet, is eene soort van preek.
Wij wenschen hartelijk, dat allen, die dit werkje koopen, het woord aan den Lezer, dat voorafgaat, zullen ter harte nemen en in beoefening brengen.


{==514==} {>>pagina-aanduiding<<}

De Katholieke Kerkhervorming, uitgegeven door Anton Mauritius Müller; onder medewerking van de Heeren Czerski, Ronge en andere Katholieke Geestelijken. Naar het Hoogduitsch. Eerste Jaargang. No. 3, 4, 5, 6, 7, 8. Te 's Gravenhage, bij H.C. Susan, C. Hz. In gr. 8vo. Met de twee eerste Nommers 632 bl. f 3-60.

De inhoud van de thans aangekondigde nommers van dit maandwerk heeft ons meer nog, dan dit vroeger het geval was bij ons verslag over de beide eerste nommers, bekend gemaakt met het doel en de strekking van hetzelve. De redactie toch, der Katholieke Kerkhervorming, legt er zich op toe, om al de bijzonderheden van deze, uit het midden der Katholiéke gemeenten zelve voortgekomene, Kerkhervorming voor de geschiedenis, als den onverbiddelijken en onwraakbaren regter van de gezindheden en daden der menschen, naar waarheid bijeen te zamelen, en de verrigtingen der mannen, die zich door den moed des geloofs en door de levende kracht des zuiveren Evangelies tot deze Kerkhervorming geroepen en gedrongen hebben gevoeld, mitsgaders alle daaruit voortgesprotene en nog voortspruitende bewijzen en getuigenissen van de algemeene geestdrift en ondersteuning, ‘welke (dus zegt de redactie) aan deze heilige zaak te beurt viel, op te teekenen en te bewaren, ten einde ons en onze nakomelingen tot blijmoedige volharding en navolging te sterken, en er zoo toe bij te dragen, dat de Christelijke geloofsbelijdenis: Wij gelooven allen eene heilige, algemeene, Christelijke Kerk! overeenkomstig den wil van God en christus, meer en meer in het leven der menschen verwezentlijkt worde.’
Daar de Duitsche kerkelijke beweging bij voortduring ook in ons vaderland met belangstelling wordt gadegeslagen; daar, niettegenstaande de beweringen van het tegendeel door de Ultramontaansche partij, die beweging zich, volgens de laatste ons bekende en geloofwaardige berigten, die tot het laatst der maand Mei van dit jaar loopen, uitbreidt en hoe langer hoe meer aanhangers telt, zoodat

{==515==} {>>pagina-aanduiding<<}
zelfs te Wiesbaden onlangs eene menigte jonge bruidsparen en bejaardere mannen en vrouwen tot de Duitsch-Katholieke Kerk opentlijk overgingen, die zich vereenigd hebben tot eene afzonderlijke volkplanting in Amerika, en in Duitschland en in Silezië de toestand der Duitsch-Katholieke gemeente nooit gunstiger geweest is dan thans, - merken wij de plegtige wijze, waarop duizende Christenen hunne onafhankelijkheid van Rome's burgerlijke en kerkelijke magt opentlijk verklaren, voor het tegenwoordige en de toekomst als de gewigtigste gebeurtenis des tijds voor de Christelijke regeringen en volken aan.
Ofschoon nu de berigten in het thans door ons aangekondigde maandwerk niet zoo ver gaan als die, welke wij boven reeds vermeldden, zoo achten wij toch de voortzetting daarvan wenschelijk, ten einde onze landgenooten in de gelegenheid te stellen, om met meerdere naauwkeurigheid, dan dit door op zich zelf staande berigten in de dagbladen of door partijdige tegenschriften kan geschieden, bekend te worden en te blijven met deze gebeurtenis des tijds en met haren voortgang en gevolgen.




De beginselen der Materia medica en der Therapie, door Jonathan Pereira, M.D. Professor der Materia medica en Pharmacie aan de Universiteit te Londen, enz. enz. Naar de tweede Engelsche uitgave door L.C.E.E. Fock, M.D. 1ste-3de Aflevering.

(Vervolg en slot van bl. 473.)

Hoofdstuk III. De physiologische werking der artsenijmiddelen: 1o. op het deel, waarop zij worden aangebragt, en 2o. op deelen, die van de plaats, waarop zij worden aangebragt, verwijderd zijn. Deze laatste werking (die op afgelegene deelen) kan langs twee wegen plaats hebben: 1o. door opslorping en 2o. door sympathie of door eenen indruk, die zich door de zenuwen voortplant; aan deze beide laatstgenoemde onderwerpen is het IVde en het Vde Hoofdstuk gewijd. Vooral het Hoofdstuk over de opslorping is met zorg en geheel op de hoogte der physiologische wetenschap bewerkt. Want dat pereira in 1842 nog stelt, dat de opslorping door de chylvaten zich slechts tot een zeker aantal

{==516==} {>>pagina-aanduiding<<}
middelen bepaalt (bl. 128) kan hem niet ten kwade geduid worden, daar valentin in 1844 in zijne Physiologie dezelfde stelling verdedigt en ook eerst in het begin van 1844 de uitvoerige proeven van Prof. herbst zijn bekend geworden. Of oesterlen deze proeven gekend heeft bij het zamenstellen van zijn werk, is niet met zekerheid te zeggen, daar hij noch den naam van dien geleerde, noch zijne proeven noemt; maar het verdient opmerking, dat hij bijna woordelijk tot hetzelfde resultaat komt, als herrst: hij houdt het namelijk voor waarschijnlijk, ‘dass sowohl Lymphgefässe als Venen imbibiren und das Imbibirte weiter in den grossen Blutstrom führen, dass aber die Venen ihres grösseren Calibers wegen in derselben Zeit grössere Mengen der applicirten Stoffe aufzunehmen im Stande sind;’ (p. 53), waarbij evenwel herbst ook nog op de snelheid van den bloedsomloop, in tegenstelling met de traagheid, waarmede de lymphe en chylus bewogen worden, opmerkzaam maakt, als een middel, waardoor zoo vele stoffen in de bloedvaten worden opgenomen, alvorens de watervaten eenig noemenswaardig gedeelte derzelve hebben kunnen opslorpen. Minder beviel ons het volgende Hoofdstuk (het Vde); pereira schijnt zich hier eenigzins van de zaak te hebben willen afmaken; hij vermeldt wel eenige proeven vóór en tegen de stelling, dat de werking der geneesmiddelen zich ook door eenen indruk, die zich door de zenuwen voortplant, kan openbaren, maar geeft geene eigenlijke kritiek derzelve, schoon het blijkbaar is, dat hij voor zich eene zoodanige werkingswijze niet aanneemt. Hetgeen, naar ons oordeel, het meest pleit voor eene zoodanige, zoogenaamde sympathische werking althans van sommige geneesmiddelen, is de snelle werking van eenige vergiften. Wel is
waar heeft blake bevonden, dat er tusschen de inbrenging van het vergif (coniine met acid. hydrochloricum gesatureerd) bij eenen hond en de eerste verschijnselen der werking 15 seconden verliepen, terwijl hij aanneemt, dat de tijd, die vereischt wordt voor de opslorping van eenige zelfstandigheid door de haarvaten en voor de omvoering derzelve door het ligchaam, niet meer bedraagt dan negen seconden. Doch deze laatste stelling is in strijd met de proeven van hering en poiseuille en de daarop gebaseerde berekeningen van valentin, volgens welke er tot eene volledige circulatie ½ tot ⅔ minuut wordt vereischt (valentin's Physiologie,

{==517==} {>>pagina-aanduiding<<}
Nederduitsche uitgave, D. I, bl. 474); terwijl het eerste gedeelte regtstreeks wederlegd wordt door de proeven van Dr. herm. meyer, welke oesterlen (bl. 55) vermeldt en waarbij deze laatste zelf tegenwoordig is geweest; bij deze proeven ondervonden jonge vogels reeds na 2-3 seconden de werking van versch bereid Pruissisch zuur, zoodat zij omvielen en stuiptrekkingen kregen en na een verloop van 5-10 seconden dood bleven. Wij zijn het dan ook in dit opzigt meer met oesterlen, die de waarschijnlijkheid van eene werking door middel der zenuwen aanneemt (bl. 58 sq.), dan met pereira eens. - Hoofdstuk VI. Over de werking van artsenijmiddelen op deelen, die van de plaats der aanbrenging verwijderd zijn. (Hier wordt nagegaan, hoedanig het bloed en de verschillende stelsels van het ligchaam door de geneesmiddelen in hunne werkzaamheid of eigenschappen veranderd worden.) Hoofdstuk VII. Over de natuur der werking van de artsenijmiddelen in het algemeen. (Stimulantia, sedantia, alterantia; - de Schrijver krijgt hier gelegenheid, om de leer van brown en die van rasori te ontwikkelen en tevens kritisch te beschouwen). Hoofdstuk VIII. Over de omstandigheden, die de werking der artsenijmiddelen wijzigen. (1o. De omstandigheden, welke het artsenijmiddel betreffen, en 2o. de omstandigheden, welke het organisme betreffen). Hoofdstuk IX. Over de therapeutische werking der artsenijmiddelen. (De Schrijver vindt hier gelegenheid, om de antipathische, de homoeopathische en de allopathische methode kritisch te behandelen). Hoofdstuk X. Over de wegen, door welke de artsenijmiddelen in en op het ligchaam kunnen worden aangewend (op de huid, de slijmvliezen, weivliezen
enz.) Hoofdstuk XI. Over de rangschikking der artsenijmiddelen. In dit Hoofdstuk worden de voor- en nadeelen der verschillende methodes van rangschikking overwogen; men kan aan geene derzelve eene volstrekte voorkeur toekennen; evenwel zoude onder alle eene physiologische voor den geneeskundige de meeste voordeelen opleveren, indien niet verschillende zwarigheden vooralsnog eene zoodanige rangschikking moeijelijk maakten. De Schrijver laat zich hierover in de volgende bewoordingen (bl. 196) uit: ‘Daar het einddoel der leer der artsenijmiddelen is de kennis der werkingswijze dier middelen, zoo volgt, dat de verkieslijkste en de nuttigste, en daarom ook de leerzaamste rangschikking derzelve, die zal zijn, welke zich

{==518==} {>>pagina-aanduiding<<}
grondt op de overeenkomst van derzelver werking. Doch eene dergelijke rangschikking gaat met zoo veel moeijelijkheden gepaard, - er is nog zoo veel onbekend omtrent de wijzigingen, die de bewerktuigde weefsels ondergaan door den invloed van artsenijmiddelen, - dat het een ieder, die dat onderwerp met naauwkeurigheid beoefent, duidelijk zal blijken, dat, bij den tegenwoordigen stand onzer kennis daaromtrent, eene dergelijke rangschikking slechts onvoldoende kan worden daargesteld.’ De Schrijver volgt derhalve in het bijzondere gedeelte van zijn werk eene dubbele methode; namelijk bij de uit het planten- en dierenrijk ontleende zelfstandigheden, die in de geneeskunde worden gebruikt, volgt hij eene natuur-historische rangschikking, en die uit de onbewerktuigde natuur rangschikt hij volgens derzelver scheikundige eigenschappen. Wij zijn van oordeel, dat pereira hier te weinig in het oog heeft gehouden, wat voor den geneeskundige het bruikbaarst is en dit bruikbare te veel aan het positieve heeft ten offer gebragt, iets, wat men inderdaad uit den geest zijner redeneringen omtrent vitaliteit en dynamismus minder van hem zoude hebben verwacht; te minder nog, daar hij zelf uitvoerig de bezwaren tegen eene chemische en natuur-historische rangschikking der geneesmiddelen behandelt. Wij zijn het dan ook ten volle met oesterlen eens, wanneer hij zegt, dat de moeijelijkheid, om eene physiologische rangschikking op stellige, onwankelbare grondslagen te bouwen, geene voldoende reden is, om van eene poging daar toe af te zien (bl. 103 a.w.): ‘Ist es doch jedenfalls für den Fortschritt ein Gewinn, bei einem tüchtigen Versuche zu Grunde zu gehen, als ihn gar nicht zu unternehmen.’ Pereira zelf is dan ook zoodanig van het belang eener physiologische rangschikking overtuigd, dat hij, alvorens tot het bijzondere gedeelte van zijn werk over te gaan, in Hoofdstuk XII (bl. 204-261)
eene proeve eener rangschikking der artsenijmiddelen naar physiologische beginselen ontwerpt. Het ligt buiten ons bestek, deze proeve hier kritisch te beschouwen, of dezelve met andere, bijv. die van oesterlen te vergelijken, daar zulks eene te uitvoerige behandeling zoude vereischen. Trouwens pereira zelf geeft haar slechts als eene proeve, en daar hij er zijne speciële pharmacologie niet op grondvest, ligt zij in zeker opzigt buiten verband met het volgende en is dus ook minder aan ons oordeel onder worpen.

{==519==} {>>pagina-aanduiding<<}

En hiermede loopt het algemeene gedeelte ten einde. Vóór dat de Schrijver tot het bijzondere gedeelte overgaat, geeft hij een vergelijkend overzigt van het medicinaal-gewigt in verschillende landen en steden, hetwelk voor een werk van zoodanigen aard een belangrijk bijvoegsel is. Op het bijzondere gedeelte zullen wij naderhand welligt terugkomen; er is vooralsnog te weinig van hetzelve aan Recensent toegezonden, dan dat hij het aan eene opzettelijke beschouwing kan onderwerpen: voor het tegenwoordige zij het genoeg, dat ook dit weinige (bl. 273-282) evenzeer als het overige gedeelte des werks de blijken draagt van het hooge standpunt, waarop de Schrijver als schei- en natuurkundige staat, en dat ook hier elk deel op zich zelf afgewerkt en op de hoogte der wetenschap is.
Aan het einde van onze - misschien wel wat uitvoerigebeoordeeling behoeven wij naauwelijks te zeggen, hoedanig ons oordeel over het werk van pereira is. In weerwil van de aanmerkingen, welke wij hier en daar hebben in het midden gebragt, aarzelen wij niet, het een voortreffelijk werk te noemen, hetwelk allezins verdient, in onze taal overgebragt te worden. Daarenboven zijn er twee omstandigheden, welke de overbrenging van dit werk wettigen, meer dan van menig ander. Vooreerst de onbekendheid van vele, welligt de meeste, geneeskunstoefenaren met de Engelsche taal en ten anderen, - wat hiermede vrij naauw zamenhangt, - de onbekendheid met, ja het vooroordeel tegen de Engelsche geneeskundige literatuur. Het moet ieder in het oog vallen, dat de rigting onzer meeste geneeskundigen uitsluitend Duitsch is, waarvoor de degelijke werken, welke in dat land uitkomen, ook veeltijds het regt geven; maar in het geneeskundige is alle eenzijdigheid van rigting verkeerd; en het mag wel algemeener bekend zijn, dan het welligt is, dat er bij onze Engelsche overburen een wetenschappelijk streven bestaat, hetwelk voor dat onzer Duitsche naburen geenszins behoeft onder te doen, ja dat men in Engeland eene rustigheid van onderzoek, eene onbevangenheid van oordeel aantreft, welke men niet zelden bij de uitstekendste geniën in Duitschland mist. Het is dus niet, omdat wij de kennis van produkten van Duitschen grond minder verkieslijk achten, maar omdat wij de onkunde met die van Engelschen bodem als onverdiend beschouwen, dat wij van oordeel zijn, dat de overbrenging van dit werk van pereira meer

{==520==} {>>pagina-aanduiding<<}
dan eene vertaling van eenig Duitsch werk van gelijken aard, aan eene bestaande behoefte voldoet. Daarenboven de vertaling is in goede handen gevallen; men bespeurt doorgaans niet, dat men eene vertaling leest en zoowel door deze goede overbrenging, als door eenige aanteekeningen heeft de Vertaler getoond, niet alleen voor zijne taak berekend, maar ook met het tegenwoordig standpunt van geneeskunde en hare hulpwetenschappen vertrouwd te zijn. Enkele onnaauwkeurigheden in stijl en spelling ontsieren vooral de eerste aflevering, doch de beide volgende minder. Wij zouden betwijfelen, of op bl. 2 de uitdrukking: Door uitwendige oorzaken te weeg gebragte gemoedsaandoeningen wel juist vertaald is. Althans hetgeen wij in dit Hoofdstuk lezen: ‘De gemoedsaandoeningen dezer klasse, welke wij hier in het kort moeten aanstippen, zijn de objective gewaarwordingen, en hebben plaats door de werktuigen van den reuk, van den smaak, van het gehoor, van het gezigt en van het gevoel;’ is meer op indrukken der zintuigen, dan op het eigenlijk gemoed toepasselijk. Stond er in het oorspronkelijke ook external affections of iets dergelijks? Een en ander neemt niet weg, dat wij deze goede vertaling van een degelijk werk met volle ruimte aan ons geneeskundig publiek aanbevelen; te meer, daar ook de Uitgever voor eene nette uitvoering, zoowel van de menigvuldige houtsneêfiguren als van den druk, heeft gezorgd en de prijs van het compres en met eene kleine letter gedrukte werk betrekkelijk laag gesteld is. Wij hopen, dat een genoegzaam debiet Vertaler en Uitgever in het voortzetten hunner onderneming moge ondersteunen.




Aardrijkskundig Woordenboek der Nederlanden; bijeengebragt door A.J. van der Aa, onder medewerking van eenige vaderlandsche Geleerden. VIIde Deel. l.m. Te Gorinchem, bij J. Noorduyn. 1846. In gr. 8vo. 1150 bl. f 11-:

Het doorloopen van het voor ons liggende Deel dezes hoogst belangrijken werks heeft Ref. op nieuw overtuigd, dat naauwkeurigheid en volledigheid, de hoofdzaken in een boek van dezen aard, niets te wenschen overlaten. De leemten zijn zeer weinige, waaruit blijkt, dat de ijverige

{==521==} {>>pagina-aanduiding<<}
Verzamelaar slechts zelden in zijne aanvragen wordt te leur gesteld. Wij teekenden aan, dat te Lollum niet gelijk elders overal de eerste Hervormde Predikant wordt opgegeven; te Markelo het wapen niet; te Leijerdorp, Lienden, Makkum en elders, de wijze der Predikantsberoeping niet; te Meerleveld en Mon-Plaisir de eigenaars dier buitenplaatsen niet; de grootte noch andere bijzonderheden, behalve de grenzen, van Meeuwenoord in het land van Strijen; Meerveldhoven wordt niet verwezen naar Mereveldhoven, en meer dergelijke kleinigheden. Meestal wordt medegedeeld, welke Predikanten van naam in de onderscheidene gemeenten gestaan hebben; ten aanzien van nog levenden dunkt ons zulks minder voegzaam, en daarom maakten wij bij de beoordeeling van het vierde Deel er geene aanmerking op, dat te Enkhuizen de Hoogl. clarisse niet genoemd was, maar even daarom hadden wij ook te Meerkerk de waardige nog levende Hoogleeraren roijaards en scholten liever niet genoemd, noch ook te Nederlangbroek de Heeren van oordt, pareau en janssen. Prof. roijaards, de vader, had nevens smijtegeld en vooral willem teellinck, te Middelburg, niet moeten zijn overgeslagen, gelijk ook bij de Walsche Predikanten aldaar de later Utrechtsche Hoogleeraren wolzogen en pareau moesten genoemd zijn; evenzeer a. de koning, te Meppel en w.a. ockerse, te Limmen.
Als kleine misstellingen merkten wij in dit Deel op: dat het orgel in de Hooglandsche kerk te Leyden, voor het oudste in Nederland gehouden, van 1637 is - als het eerste waar is, zal het laatste ongetwijfeld eene drukfout zijn; ‘in het jaar 1774 is in dit gebouw (de Doopsgezinde kerk te Leyden) een orgel geplaatst.... De twee gemeenten der Waterlandsche en Vlaamsche Doopsgezinden bleven nog eenige jaren gescheiden, maar zijn, 13 Febr. 1701 [1801?] vereenigd;’ dergelijke vergissingen in getallen komen voor ten aanzien der koorkerk te Middelburg, die niet in 1759, maar in 1597 tot eene kerk voor de Hervormde gemeente werd geopend; ten aanzien der geboorte- en sterfdagen van ij. van diemerbroek (Montfoort) en a.p. nahuys (Monnikendam); bladz. 882 staat ‘de trommel had vroeger eene scherpe spits,’ hetwelk kennelijk de toren moet zijn, en bladz. 883, reg. 3 v.o. eklipsen, lees Ecliptica. Dit laatste is in de beschrijving van het planetarium te Middelburg, dat ‘het fraaiste en kostbaarste in Europa’ wordt genoemd, ofschoon verre

{==522==} {>>pagina-aanduiding<<}
achterstaande bij dat van den beroemden eise eisinga te Franeker. Van het eerstgenoemde wordt gezegd, dat ‘de planeten er niet in cirkels, maar in ellipsen, gelijk hare excentriciteit aan den hemel is’ loopen. Het is mogelijk, maar op zulke kleine schaal wordt die excentriciteit geheel onmerkbaar.
Dit hoogst naauwkeurige werk - wij herhalen het vroeger gezegde, een der belangrijkste, die in ons vaderland worden uitgegeven - blijven wij met den hoogsten lof aanprijzen.





De algemeene Kaarten van de Provincie Friesland, verzameld, beoordeeld en geschiedkundig beschreven, door J.F. Bonel Nijenhuis en W. Eekhoff. Te Leiden, bij S. en J. Luchtmans en te Leeuwarden, bij W. Eekhoff. 1846. In gr. 8vo. 106 bl. f 1-25.

Eene naauwkeurige aanduiding en beschrijving der kaarten van Friesland, gelijk ons in dit geschrift wordt aangeboden, heeft zeker enkel voor beoefenaars der aardrijkskunde en geschiedenis belang genoeg, om zich dezelve aan te schaffen. Wij hopen evenwel, dat de moeite, door de ijverige en kundige Verzamelaars aan dit werk besteed, ook vergolden zal worden door een debiet, groot genoeg, om de kosten te dekken. Zij verzoeken mededeeling van kaarten, die zij in hunne beschrijving niet mogten hebben opgenomen. Ref. kent er geene, behalve een klein kaartje van Friesland, behoorende tot een klein atlasje, voor weinige jaren uitgegeven te Amsterdam, bij m. westerman en zoon, als aanhangsel van eene vaderlandsche geschiedenis voor de jeugd, door hem in XVIII Deeltjes (1835-1841) in het licht gezonden. Met Friesland niet bijzonder bekend, kan Ref. over de bron en waarde van dat kaartje niet oordeelen. Andere provineiën zijn in dat atlasje althans niet boven het zeer middelmatige. - De Schrijvers maken melding van een kaartje van 1791, door j.o. de roeder geteekend, doch hun is onbewust, waartoe het gediend hebbe (No. 80). Het staat, gelijk andere provincie-kaartjes van denzelfden teekenaar, in: het Vaderland, Amsterdam, bij johannes allart, 1791; een breedvoerig, maar zeer onnaauwkeurig boek, ook met eenige afbeeldingen van graftombes en kleederdragten

{==523==} {>>pagina-aanduiding<<}
voorzien; in zijn geheel zulk eene misselijke boekverkoopers-speculatie, als men er van dien Uitgever vele heeft.
Het ware te wenschen, dat ook van andere provinciën dergelijke kaartbeschrijvingen en beoordeelingen bestonden, inzonderheid van die gewesten, welke in den loop der tijden aanmerkelijke veranderingen hebben ondergaan, zoo als Groningen, Drenthe, Holland en Zeeland. A propos; hebben wij nog hoop te voeden op den Geschiedkundigen Atlas der Nederlanden, dien de Hoogl. mees voor een paar jaren beloofd heeft? Wij wenschen ja.




Handleiding, ter voorbereiding tot het afleggen van examen voor het Notarisambt; door H.K.J. van den Bussche, Notaris te Goes. Te Middelburg, bij U.F. Auer. 1845. In gr. 8vo. III, 242 en 26 bl. f 2-50.

De kundige Notaris van den bussche biedt, volgens zijne Voorrede, dit zamenstel als eene handleiding aan, waarin, bij vragen en antwoorden, alles bijeenverzameld is, wat met het vak van Notaris in betrekking staat en bij de beoefening van hetzelve te pas komt. Hij wenscht er een' geschikten leiddraad door te geven ter beoefening der notariéle wetenschap, en ter uitlokking tot verder onderzoek, aan hen, die hun examen willen afleggen; gelijk het ook, bij het afnemen dier examina, de taak der Commissiën gemakkelijker zou kunnen maken. Hij heeft, tot het eene en het andere oogmerk, dan ook de wetsbepalingen en andere verordeningen, waaruit de vragen en antwoorden zijn ontleend, overal aangewezen.
Zie daar het oogpunt, waaruit dit werkje moet worden beschouwd. Men moet het dus niet vergelijken met de meer wetenschappelijke werken van mabé, loke en anderen. Men moet zich niet vleijen, duistere punten te zien toegelicht. Neen! Er wordt slechts over alles, wat de Candidaat-Notaris behoort te weten, gevraagd, en meestal met de woorden van het eene of andere artikel uit de wet op het Notaris-ambt en het Burgerlijk Wetboek geantwoord.
De waarde van het boek bestaat dus bijna alleen daarin, dat alles, wat met de woorden der wet over de regten en pligten der Notarissen kan gezegd worden, in eene goed geregelde volgorde, in de antwoorden is zamengetrokken.

{==524==} {>>pagina-aanduiding<<}
Een Register van den Inhoud gaat het werk vooraf, en een alphabetisch Register, waar men de behandelde stoffen en punten in ziet aangewezen, besluit het.
Over een werk van zoodanig eene strekking valt weinig te zeggen. Voor zoo veel Referent hier en daar de antwoorden met de daarbij aangehaalde wetsbepalingen enz. vergeleken heeft, is de overname van des wetgevers woorden getrouw geschied, gelijk men wel vooraf kon verwachten.
Mogelijk had de Heer van den bussche, bl. 5 bovenaan, bij de vermelding, dat Notarissen, naar art. 8 der wet op hun ambt, geene hoofden, secretarissen, ontvangers of thesauriers van eenig Plaatselijk Bestuur mogen zijn, wel mogen opmerken, dat, naar het derde lid van dat art., hiervan dispensatie mag worden verleend: te meer, dewijl van dat regt van dispensatie zoo ruimschoots gebruik wordt gemaakt. - Bl. 23 had in het antwoord op de vraag: Welke akten mogen de Notarissen niet verlijden? de in de wet op het Notarisambt, art. 21, overgeslagene comma achter in hoedanigheid en vóór als partij wel tusschen twee haakjes mogen zijn ingevuld, ten einde dat artikel verstaanbaar te maken. - Bl. 109, op de vraag: Welke regten kan men op zaken hebben? wordt geantwoord met de woorden van art. 584 Burg. Wetb. Doch hier had de Schrijver toch behooren aan te merken, dat de wetgever hier enunciatief spreekt, en niet limitatief, zoodat die woorden slechts eenige soorten opgeven, zonder andere soorten van zakelijk regt uit te sluiten, gelijk daar zijn, erfpachtsregt, regt van opstal, grondrenten, tienden. Ook onderscheidt art. 584 Burg. Wetb. regt van eigendom van regt van erfgenaamschap, terwijl intusschen eigendom ook bij erfenis wordt verkregen, en dus erfgenamen de gezamentlijke eigenaren der nalatenschap van den erflater zijn. Ten onregte maakt derhalve art. 584, van het erfgenaamschap, een afzonderlijk soort van zakelijk regt, terwijl het slechts eene afzonderlijke wijze van verkrijgen is; doch daartegen verzwijgt het velerlei soorten van regt op de zaken, die naderhand uitvoerig in het wetboek worden behandeld. Had eene handleiding van dit alles moeten zwijgen?
Op enkele plaatsen geeft de Schrijver zijn eigen gevoelen op, doch daarbij is zijne taal niet altijd even juist en gelukkig, b.v. bl. 10, op de vraag: Bestaat er eenig verschil tusschen de uitdrukking van notariéle akte, en die van

{==525==} {>>pagina-aanduiding<<}
authentieke akte, die men beide in het burgerlijk wetboek, in zekere gevallen, gebezigd vindt? Het antwoordt luidt als volgt: ‘Ofschoon de wetgever in het burgerlijk wetboek, bij voorkomende gelegenheid, zich beurtelings van beide uitdrukkingen bediend heeft, ter bepaling, dat zekere overeenkomsten en andere handelingen, bij openbare akten, verleden moeten worden, bestaat tusschen die beide uitdrukkingen evenwel geen verschil, alzoo onder de benaming van authentieke akten ook altijd verstaan worden notariéle akten; zijnde, onder de benaming van authentieke akten, ook begrepen de akten, welke, in zekere bij de wetten bepaalde gevallen, door andere openbare ambtenaren worden verleden, hoedanig zijn die der ambtenaren van den burgerlijken stand, die van kantonregters en derzelver griffiers enz.’
Zou de Schrijver niet duidelijker aldus hebben gesproken: Ofschoon de wetgever in het burgerlijk wetboek, bij voorkomende gelegenheid, zich beurtelings van beide uitdrukkingen bediend heeft, ter bepaling dat zekere overeenkomsten en andere handelingen, bij openbare akten, verleden moeten worden, zoo bestaat er tusschen die beide uitdrukkingen, in die gevallen, evenwel geen verschil, vermits onder de benaming van authentieke akten daarbij dan altijd verstaan worden notariéle akten: schoon anders onder de benaming van authentieke akten ook begrepen zijn de akten, welke, in zekere bij de wetten bepaalde gevallen, door andere openbare ambtenaren worden verleden; hoedanig zijn die der ambtenaren van den burgerlijken stand, die van kantonregters en derzelver griffiers enz.
In weerwil der vorenstaande aanmerkingen, houden wij het er voor, dat het aangekondigde werk in het algemeen beantwoordt aan het doel der uitgaaf; schoon een man, als de Heer van den bussche, iets belangrijkers had kunnen leveren.

De Nederlandsche Wetboeken, benevens de Grondwet en eenige andere wetten, besluiten en reglementen, met opgave der Schrijvers, welke over deze gehandeld hebben, en met aanduiding van de tot ieder artikel betrekkelijke Nederlandsche en Fransche wetsbepalingen, voorzien van een beredeneerd alphabetisch Register, uitgegeven onder

{==526==} {>>pagina-aanduiding<<}
toezigt van Mr. A. Oudeman, Advokaat bij het Provinciaal Geregtshof van Groningen, Regter-Plaatsvervanger in de Arrondissements-Regtbank te Groningen. Te Groningen, bij J.B. Wolters en C.M. van Bolhuis Hoitsema. 1845. Groot zakformaat. XVI en 964 bl. f 4-90.

Van deze uitgaaf der Nederlandsche Wetboeken en der verder daarbij opgenomene wetten bestaan er twee formaten, een voor kantoorgebruik tot den prijs van f 6-20 en een in (vrij groot) zakformaat, hetwelk tevens tot kantoorgebruik dienen kan, en aan welk formaat, hetgeen hem ter aankondiging is toegezonden, Referent de voorkeur geven zou, tot den prijs van f 4-90.
De uitvoering is keurig, en al, wat de titel belooft, vindt men in deze verzameling.




Cesar en zijne Tijdgenooten. Door P. van Limburg Brouwer. IIIde Deel. Te Groningen, bij W. van Boekeren. 1845. In gr. 8vo. 389 bl. f 3-60.

Wij beginnen met op nieuw aan te merken, dat ook dit Deel ons voorgekomen is met de meeste gemakkelijkheid te zijn geschreven. Het geheel is geleidelijk en aanlokkend. Eens aan de lezing begonnen, zal men het boek niet gaarne weder nederleggen, en nedergelegd het met graagte weder opvatten. Men danke daarvoor den Heer van limburg brouwer, die het drooge van menig verhaal op zich zelf door stijl, schikking en schildering aantrekkelijk gemaakt heeft, men wijte het ook tevens aan het gewigt der zake, het welgekozene onderwerp, de uitnemendheid van het voorwerp, - den eenigen cesar. Den eenigen zeggen wij, want waarlijk wij kennen geen' man van den ouden of nieuwen tijd met hem te vergelijken, en daarom, wij wagen het naauwelijks te zeggen, zouden wij voor ons van wegens het karakter van cesar nog wel ten deele eene meening willen uiten en alzoo daaromtrent eenen wenk wagen, wanneer, onzes oordeels, het beeld luisterrijker zal uitkomen. Wij laten de volgende aanmerking voorafgaan.
Er is vooral op zekeren verwijderden afstand van tijd iets behagelijks en aanlokkends in, groote mannen in een goed en helder licht te zetten en van blaam te zuiveren.

{==527==} {>>pagina-aanduiding<<}
Men wijte het, zoo men wil, eenigzins welligt ook daaraan, dat ons de in dit Deel herhaalde en allezins ongunstige uitvallen tegen eenen cicero zoo zeer tegenstaan. Reeds in onze jeugd trokken wij met eenen Hoogleeraar cras en den geleerden jeronimo de bosch te velde tegen de min gunstige beoordeeling van cicero door den eerwaarden en destijds te regt hoog geachten martinus stuart. Destijds zeggen wij, want de Heer van limburg brouwer acht hem de eer der aanhaling niet eens waardig, en schijnt zich meer de thans zoo zeer gehuldigde Duitschers, waar hij de Classici mist, ter aanhaling en aanwijzing gekozen te hebben. En van limburg brouwer laat stuart verre achter zich in het ongunstig oordeel over cicero, die ons inderdaad, hoe meer wij zijn karakter uit de schriften van anderen en de zijnen hebben pogen te doorgronden, daarom zwak en weifelend voorkomt, omdat alles, wat hem omringde, behalve atticus en eenige weinigen, veelal bedorven en zedeloos was, en hij te beschaafd en te goed voor dien tijd. Men verbeelde zich een' man als cicero, zoo bekwaam, zoo geleerd en zoo open, dat hij telkens zijn hart, zijne overleggingen, zijn gevoel voor het oogenblik niet verbergen kon, midden onder slimmen en slechten, eerzuchtig als hij, maar met min eerlijke oogmerken, en een gunstiger en billijker oordeel zal, meenen wij, het gevolg zijn, na een onpartijdig en onbevooroordeeld onderzoek.
Maar het schijnt thans, wij zouden haast zeggen de mode te zijn, met zeker welgevallen uitstekende mannen aan te vallen en aan hunnen sints eeuwen verkregen roem te knagen of hun den lauwer van het hoofd te rukken. Geene verbonden van Edelen tegen eenen philips, geen doodvonnis tegen een' grijsaard, oud en verdienstelijk dienaar van den Staat, dien men op eene andere wijze weerloos had kunnen stellen, geen Grieksch of Latijnsch auteur zijn, boven dezen modegeest verheven. Men kiest ter behandeling, uit de meesterstukken der oudheid, niet wat voortreffelijk, maar wat verkeerd is. ô Tijden! ô Zeden! Ons gevoel van humaniteit strijdt er tegen. Hoe aangenaam zou het voor het gevoel van den Recensent en anderen zijn, indien men een' seneca kon vrijpleiten van het hem toegekend aandeel in nero's eerste wreedheden; wanneer iemand zulks ook nu nog met goed gevolg kon doen of deed, hoe veel strelender zou zulks tot onze eerbiedenis

{==528==} {>>pagina-aanduiding<<}
voor dien wijsgeer zijn, dan juist stil te staan en als uit te pluizen seneca's verkeerdheden, om daarmede den jeugdigen wreedaard nero nog in een gunstiger licht te stellen. Maar om tot ons eigenlijk doel en tot cesar terug te keeren.
Dat de jeugdige cesar in de gebreken van de aanzienlijke jongelingschap der Romeinen destijds gedeeld heeft, wie zou het ontkennen? Men leze hieromtrent plutarchus in zijn Leven en de vergelijking van cesar met alexander en zijn gedrag tegen de zeeroovers, die hij liet kruisigen, nadat zij hem gespaard hadden. Dien aanleg, dien moed, die eerzucht, die bekwaamheden, die zucht naar grootheid en verheffing, anderen eigen, wie zal ze in den jongen en in magt opwassenden cesar voorbijzien? Maar man en zelfstandig en groot geworden, toonde cesar zich steeds held, edel en groot, ja redder van zijn vaderland. Neen, het lag niet, onzes oordeels, in zijn plan, het Gemeenebest als alleenheerscher te dwingen. Het is zoo gewoon, bij onze beoordeeling zaken en personen naar de uitkomst te beschouwen en te berekenen, het gevolg als doel op te nemen, en och! de omstandigheden leiden ons menschen zoo dikwerf tot geheel andere einden, dan wij bedoelen. Zij slepen mede, overweldigen, zij dwingen. Past men dit op cesar toe, hoe veel grootscher wordt dan zijn beeld: held en overwinnaar in naam van het magtig, groot, geëerbiedigd en gevreesd Rome, na zijn eigen bloed en dat zijner soldaten bij de verst verwijderde volken gewaagd en als prijs gegeven te hebben, ziet hij dat vaderland inwendig geschokt, gescheurd, bezoedeld, bedorven, door ingekankerde weelde, roofzucht, tweedragt en moord. Heeft hij en hebben de zijnen daarvoor gevochten? Immers neen. Wel nu, hij wil, hij moet, hij kan een einde hieraan maken. Hij gevoelt daartoe de zedelijke en heeft de physieke kracht, hij heeft daartoe de middelen en een welgeordend en geoefend leger, maar de alleenheersching, de overheersching zijner medeburgers was zijn doel niet; hij wil orde, ontzag bij eigenen en vreemden voor dat Rome, dat hem boven zijn eigen leven en grootheid aan het harte ligt. Hij
toont zich in zijne volle grootheid door zijne herhaalde aanbiedingen aan pompejus, om beide hunne legers af te danken. Dat was niet geveinsd, maar wèl gemeend. Hij wil echter beider afstand behoorlijk gewaarborgd en wel gelijktijdig. Dit wei-
{==529==} {>>pagina-aanduiding<<}
gert pompejus, groot in eigenwaan, groot in geluk, groot in zelfverbeelding en echter in zedelijke, in verstandige kracht en bekwaamheid bij cesar achterstaande, dit weigert de min doorzigtige en trotsche Senaat met de overmoedige en weelderige Ridderschap. Wat zal cesar nu doen? Hij, miskend, voorbijgegaan, voor vijand van het vaderland verklaard, zal hij zijn leger afdanken, vlugten? Neen, wil men het vaderland door billijke overeenkomst niet redden, dan doorgezet met de wapenen, ondanks alle gevaar van ongelijken bijval. Die teerling is geworpen. Hij ziet, hij komt, hij trotseert alle gevaren te water en te lande, hij wordt bijkans overwonnen, maar niet verslagen, hij volhardt, hij overwint. En hoe maakt hij van die overwinning gebruik? edel, grootsch en leerrijk. Zal hij het vaderland weder zien prijs geven aan partijschap, weder zien verscheuren, zal hij daartoe afstand doen van de eerst verkregen magt? zal hij het aan eer- en ambtsbejag, aan partijschap, aan bloedige tooneelen op de markt weder ten prooi geven? Neen, - door edelmoedigheid, door vergevensgezindheid, door ware grootheid zal hij toonen, dat hij meer en grooter is dan pompejus, menschelijker dan sylla, marius, cinna en dergelijken. Hun voorbeeld heeft hem geleerd wijs en grootmoedig te zijn boven zijn' tijd en tijdgenooten.
Dan, wij willen den verdienstelijken Schrijver niet vooruitloopen. Wij besluiten met de woorden van plutarchus in het Leven van cesar, waar hij zegt, ‘dat de Staat toen, zonder een eenhoofdig bewind, stellig verloren was, dat men een' geneesmeester moest dulden, om de tijdsomstandigheden en het slecht bestuur van den Romeinschen Staat, waar men, om eereposten te bekomen, opentlijk op de markt, zonder eenige schaamte, de stemmen der menigte tegen gereed geld opkocht, voor welk loon het volk de belangen van zijn betaalsman met zwaard en moordtuig handhaafde. Dikwerf gingen de partijen,’ zegt hij, ‘niet van elkander, dan nadat het spreekgestoelte met bloed bemorst was. Men gaf den Staat zonder roer aan regeringloosheid over, zoodat de verstandige lieden het voor een geluk rekenden, indien Rome uit zulk een woede en onstuimigheid door eene alleenheersching gered werd.’ Plutarchus zegt tevens, ‘dat de eisch van cesar, dat pompejus het bewind, dat is de legers, te gelijk met dat van

{==530==} {>>pagina-aanduiding<<}
hem zou nederleggen, billijk was.’ Velen betwijfelen, met hem, of het wel gemeend was, maar ook hier oordeelt men naar de uitkomst, waarmede men zoo gaarne oogmerken verbindt; men zoekt gevolgtrekkingen, waar zoogezegd toeval de zaken niet naar het doel, maar naar den gang en omstandigheden doet uitloopen, waar hooger bestuur en hooger wil menschelijke berekeningen buitensluit. Ware cesar niet vermoord door hen, die hij gespaard had, geen losgelaten antonius zou de bloedtooneelen vernieuwd, geen octavianus zou cicero prijs gegeven hebben, geen moord en verbeurdverklaring zouden gevolgd zijn, Octavianus door cesar welligt aangenomen, de gouden eeuw van Rome's grootheid vroeger aangebroken, alles tot meerdere vastheid en bestendigheid welligt gebragt en voor betere opvolging van Cesar's of Keizers gezorgd zijn. Maar Rome was misschien nog niet rijp voor cesar's grootmoedigheid, en daarom viel hij als een slagtoffer daarvan, terwijl augustus op cesar's spoor, maar bij meerdere ondervinding des volks, na het verslaan van antonius, de alleenheersching behield en de orde, met wijze en moedige raadslieden als mecenas en messala gesterkt, tot stand bragt, terwijl hij ons de les naliet, hoe menig magtig man beter een groot rijk, dan eigen huis en betrekkingen regeert, en ook na zijn' dood daarvan de droeve gevolgen doet gevoelen.
Maar deelen wij, na deze openlegging onzer welligt gewaagde gevoelens of mijmering, den inhoud van het verdienstelijk werk van van limburg brouwer mede.
Wij vinden hier vier Boeken.
Het achtste behelst de gebeurtenissen te Rome, gedurende het tweede vijfjarig bewind van cesar, cato Pretor, pompejus bijna Dictator, cicero Proconsul.
Wij vinden het hier niet ongepast aan te merken, dat ons die kleine kantteekeningen, met nog kleiner letters, aan het begin van ieder onderdeel der boeken, min behagelijk voorkomen. Waarom niet deze tot hoofdstukken gesteld? Alles had dan, onzes oordeels, meer houding en gemak.
Op bladz. 11 en 12, waar eene verheffing van cicero zoo eigenaardig, zoo natuurlijk scheen, kan zich de Schrijver zelfs niet van scherpheid onthouden, en sluit toch met de woorden: ‘Vergeten wij wat cicero in dien tijd voor Rome en voor zich zelven was en denken wij alleen over hetgeen wij hem verschuldigd zijn.’ Had men deze aangehaalde en

{==531==} {>>pagina-aanduiding<<}
treffende woorden van cicero destijds beter gevoeld: ‘Wij hebben geen vaderland, beste atticus, wij hebben er zelfs geen schijn of schaduw van - mijn huis, mijne villa's, mijne studiën vermaken mij; ik denk niet meer aan de hoogte, maar stel mij de laagte voor, waaruit ik ben opgekomen. Ik blijf dezelfde.’ Hoe beminnelijk! Had men wel begrepen de woorden (bl. 129): ‘Waarom geen vrede gemaakt; waarom niet berust bij de besluiten van de Senaat, waarom blijft de een (cesar) aan het hoofd van zijn leger en verlaat de ander (pompejus) de stad.’? Onze Schrijver zegt: ‘omdat zij niet wilden:’ dit kwam in cicero niet op.’ Wij zeggen, omdat het denkbeeld aan een burgeroorlog wel in de zielen van een' cesar en pompejus, maar niet in die van eenen cicero lag en opkwam.
Dan genoeg over cicero, over den man, van wien als Proconsul onze Schrijver in dit hoofddeel, bl. 71, toch betuigen moest: ‘Heerlijk vertoont zich onder de menigte roofzieke bestuurders - de eerlijkheid, regtvaardigheid, belangeloosheid van den regtschapen cicero. Van niemand nam hij eenige geschenken aan. Het regt werd door hem met de striktste onpartijdigheid bedeeld, de lasten der Provinciën verligt; in zijne eigene huishouding en bestuur de grootste spaarzaamheid in acht genomen, zijne onderhoorigen genoodzaakt het voorbeeld van hunnen Proconsul te volgen - van de hem toegekende jaarlijksche inkomsten stortte hij een zeer aanzienlijk gedeelte weder in de schatkist. Daarbij was hij zelf een voorbeeld van werkzaamheid, matigheid en zachtmoedigheid. Als iets bijzonders (en wij kunnen er uit opmaken hoe anders de Proconsnls gewoonlijk handelden) wordt vermeld, dat hij niemand beleedigde of sloeg, niemands kleederen zelfs liet verscheuren.’ En hoe het er vóór cicero in de Provinciën, door hem bestierd, uitzag, kan men nagaan uit de aanteekeningen van den Heer van limburg brouwer bij deze plaats, waarvoor wij hem eenigen dank zouden betuigen, zoo hij niet, bl. 75, ook hier de kroon, door hem op cicero's hoofd gezet, weder daarvan had pogen te rukken, door te schrijven: ‘Men vergist zich, - als men denkt, dat cicero, om die Provincialen, zoo eerlijk, zoo regtvaardig, zoo belangeloos geweest was. De voorname beweegreden daartoe was de hoop, dat er te Rome van die eerlijkheid, regtvaardigheid

{==532==} {>>pagina-aanduiding<<}
en belangeloosheid zou gesproken worden.’ Is zulk een oordeel billijk?
Het negende boek bevat: de burgeroorlog, vlugt van pompejus, cesar heer van Rome en Italië.
Wij spraken in eene vroegere aankondiging van des Schrijvers al te groote ingenomenheid met cato. Hier vinden wij er een sprekend bewijs van, wanneer hij, bl. 168, zegt: ‘Ik weet dat sommige schrijvers dit gedrag van cato als lafhartig berispen. Maar ik moet bekennen, dat het mij als een onmogelijkheid voorkomt, dat een man als cato, zonder dringende reden en alleen uit vrees, den hem toebetrouwden post zou verlaten hebben.’ Men leze ook de aanteekening bij deze plaats. Men vergelijke dit oordeel over cato met dat over cicero.
Het tiende boek stelt ons voor: cesar in Spanje, cicero in Afrika, cesar Dictator.
In dit boek trof ons onder anderen de uitweiding over varro (bl. 240 en 241) als krijgsman en geleerde verdienstelijk, die begreep, dat een van beide, cesar of pompejus, moest regeeren. ‘Hij alleen kon het niet beletten. - Hij onttrok zich aan alle staatkundige bemoeijingen en wijdde zich geheel aan den dienst der Muzen, terwijl cesar, die niet minder achting had voor geleerden dan voor krijgslieden, hem het opzigt toevertrouwde over de bibliotheek, die hij te Rome liet stichten. Vier en twintig jaren mogt varro dit genoegelijk leven nog genieten, slechts voor eenen tijd gestoord door de volle woede van antonius, die in de proscriptie, welke cicero het leven kostte, ook varro's goederen liet verbeurd verklaren. Doch weldra werd de verdienstelijke man door octavianus in het bezit daarvan en zijn bibliothecariaat hersteld, en genoot hij van dit oogenblik een gewenschte en eervolle rust, totdat hij in zijn negentigste jaar den tol aan de natuur betaalde.’ Men zie ook hier de aanteekening, en dat hij het vierde, vijfde en zesde boek van zijn vermaard werk over de Latijnsche Taal aan cicero opdroeg.
Het elfde boek handelt over cesar in Epirus en Thessalie. Val van pompejus.
Dit boek is wel het belangrijkste, bevattende den vermaarden slag in de velden van Pharsalië. ‘Zoo had God’ (zie bl. 364), zegt appianus, ‘de zaak bestuurd, opdat dat groote Rijk ontstaan zou, dat nu de gantsche wereld over-
{==533==} {>>pagina-aanduiding<<}
heerscht.’ Wat waren de gevolgen? wat werd Rome toen en verder? hoogstgewigtig voor den nadenkenden mensch, den staatkundigen denker, den Godvreezenden Christen, die in de groote gebeurtenissen de hand des Almagtigen niet voorbijziet en toch spaarzaam is met de Voorzienigheid aan te halen, daar zij, hoe zeker werkende, voor 's menschen bepaling te groot, te edel is om al te zeer in bijzonderheden bepaald te worden.
Dank, hartelijken dank zijn wij den geleerden en kundigen Heer brouwer verschuldigd voor het vervolgen van dit belangrijk werk. Er is, wij herhalen het, iets wegslepends in zijn' stijl, in zijne schikking, in zijne geheele voordragt, in het afwisselend schilderen van staats- en oorlogsbedrijven, in het karakteriseren van personen en zaken. Hoe veel aantrekkelijker, hoe veel meer goed doende aan kennis en verstand zijn dergelijke werken voor den weetgierige, dan die nietige en alleen der verbeelding en der hartstogt gewijde voortbrengsels van velen in dezen tijd! Lof en eer den werkzamen Hoogleeraar, die, verre van sombere kamergeleerdheid of oppervlakkige behandeling van gewigtige tijden en personen, het ware midden ten deze getroffen heeft, den geleerde en ongeleerde aantrekt en voldoet, het resultaat zijner studie aldus openstelt en mededeelt, een zóó belangrijk onderwerp zóó wegslepend behandelt, en in alles toont een man van geleerdheid en tevens een schrijver van fijnen smaak, diep gevoel en groote bekwaamheid te zijn. Zijn wij het in alles met hem niet eens, hij wijte dit aan onze hooge belangstelling, eigen onderzoek welligt en aan vroegere opleiding en gevestigd inzigt in zekere punten van verschil; maar hij wijte dit vooral niet aan min ondervonden genoegen in dit zijn hoogst gewigtig werk, dat wij met volle ruimte aanbevelen. Indien dergelijke werken den bijval niet erlangen, dan beklagen wij onzen tijd en den verwenden smaak van lezers, leesgezelschappen en den aanhang van die. De overgang van het republikeinsch tot het meer dan monarchaal Rome, de voorganger en voorbereider van den weg en tijd van augustus, waarin beter licht opging, doen goed aan den nadenkenden mensch, aan den navorscher der geschiedenis, aan den geloovigen Christen!
Wij reikhalzen dus naar het vervolg van een werk, dat

{==534==} {>>pagina-aanduiding<<}
zal, dat moet blijven leven, als vele voortbrengsels, waarin de man van den dag en dezen tijd thans belang stelt, lang der vergetelheid zullen prijs gegeven zijn. (*)

Berigten omtrent Indië, gedurende een tienjarig verblijf aldaar, door E.H. Röttger, Zendelingsprediker in dienst der Nederlandsche zending te Riouw. Naar het Hoogduitsch. Te Deventer, bij M. Ballot. 1846. In gr. 8vo. VIII, 292 bl. f 3-:

Het deed Ref. genoegen, de vertaling van een werk over Indië te zien aangekondigd, geschreven door eenen man, die door zijne betrekking en langdurig verblijf aldaar in de gelegenheid is geweest om naauwkeurige berigten te verzamelen, vooral over een gedeelte van onze bezittingen. Volgens de voorrede van den Vertaler gaf de Schrijver dit werk in brieven, ten behoeve van zijne Hoogduitsche vrienden, uit; de Vertaler vermeende dien vorm niet te moeten behouden, en heeft het werk eenigzins bekort en geeft daarvoor de redenen op. Ref. heeft het oorspronkelijke werk niet voor zich en kan dus niet beoordeelen of de Vertaler hierin gelukkig is geslaagd. De acht hoofdstukken bevatten I. Reis naar Indië. II. Java. III. Reis naar Celebes. IV. Celebes. V. De Moluksche Eilanden. VI. Reis naar Riouw. VII. Riouw. VIII. Indragirie, Palembang en Banca. Besluit.
Het werk behelst veel wetenswaardigs; de Schrijver is vooral zeer uitvoerig over de eilanden Celebes, de Molukken en Riouw. Hij geeft vele belangrijke bijzonderheden over hunne bewoners, zoowel Maleijers, Alfoeren, Bengalezen, Arabieren als Chinezen, hunne taal, zeden, gewoonten, Godsdienst enz., benevens een overzigt over de voortbrengselen uit het planten-, dieren- en delfstoffenrijk dier eilanden; terwijl het eigenlijke doel van den Schrijver, waarvoor hij daar was, niet wordt vergeten, en hoewel het geen aaneengeschakeld verhaal bevat van het zendelingswerk, zoo

{==535==} {>>pagina-aanduiding<<}
ziet men er toch uit, aan hoe vele gevaren de zendelingen zijn blootgesteld, en hoe moeijelijk hun arbeid is, in tegenoverstelling der Predikanten, waarvan hij, bl. 88, zegt: ‘dat zijl. bijna volstrekt niets doen voor de Evangelieverkondiging onder hen, die geen Christenen zijn, uithoofde van hunne menigvuldige bezigheden in hunne gemeenten.’
En wat zal Ref. over de vertaling zeggen? De stijl is niet gelukkig; met schip en tuig is de Vertaler onbekend; op de verdeeling der hoofdstukken is ook mede niet te roemen. Bij de beschrijving van het Neptunus-feest, op bl. 5, lezen wij: ‘de troon is een kanon-affuit, daar is het hof vanwaar alle bevelen uitgaan en waar ook de groote waschtobbe staat, die over de helft met zeewater gevuld is, waarin de zoodanigen, die het eerst de linie passeren gebaad worden.’ Bl. 7 kwam van den regterkant eene golf hoog als een berg, wier krullende spits eene sneeuw lawine geleek om zich in wilde woede op het dek te werpen, dan neigde zich het schip ter linker zijde en ontweek zoo de golven.’ Bl. 8 roept de wachter uit den mastkorf: ‘Land!’ Bl. 10, de bovenste ra. Bl. 11, ‘wij zien reeds de landlucht, die zich zeer van de zeelucht onderscheidt wegens den dikken dampkring.’ Op dezelfde bl. twee blaauwachtige bergen, die zich amphitheatraal tot in de wolken verheffen. Bl. 15 ziet men aan het eind van Molenvliet het prachtige harmoniegebouw. Bl. 52, ‘hij sprong op en riep, in zigtbaren angst: Zeil los! zeil los! nog één man aan het roer!’ enz.
In de spelling der Maleische woorden is, op de meeste plaatsen, de u voor de oe gesteld, en zij wemelen bovendien van spelfouten. Wij zouden bijna twee à drie bladzijden vol kunnen opgeven, waarmede wij onze lezers echter niet willen vermoeijen. Ref. was nog niet aan de helft des werks gekomen, of hij had reeds een paar bladzijden vol aangeteekend.
Het werk is overigens niet onbelangrijk, zoo als wij zeiden, voor de kennis der voortbrengselen van den grond, en de bijzonderheden, die het van de bewoners mededeelt. De kaart van Riouw is vrij wel geteekend; de plaat, een gezigt op Riouw voorstellende, voldoet minder. Druk en papier konden beter zijn.





{==536==} {>>pagina-aanduiding<<}

De Westfriezen in 1573, door W. Storck. Te Groningen, bij W. van Boekeren. 1846. In gr. 8vo. 327 bl. f 2-90.

Een nieuw romantisch verhaal van een' Schrijver, die reeds door andere voortbrengselen zijner pen bewezen heeft, dat hij in dit genre niet alleen goed te huis is, maar waarin hij tevens toonde een goed kenner en verdienstelijk beoefenaar onzer geschiedenis te zijn. Een roman van zulk eenen Schrijver neemt men voorzeker met gretigheid in handen. Ref. deed dit ook de Westfriezen; zette zich aan het lezen, maar werd in zijne verwachting te leur gesteld. Hoewel ons de vroegere romans van den Heer storck, met name de verrassing van Harderwijk en het beleg van Steenwijk, zeer goed zijn bevallen, zoo moeten wij thans erkennen, dat zulks met dit werk in geenen deele het geval is. De geschiedenis der Watergeuzen en die van het beleg van Haarlem, waarvan de Schrijver voor zijn verhaal, van de eerste wat meer dan van het laatste, heeft gebruik gemaakt, zijn door anderen op zulk eene voortreffelijke wijze, hetzij bloot historisch, hetzij romantisch, voorgesteld, dat alles, wat daarover, zoodra de geschiedenis er niet door wordt opgehelderd, nog wordt geschreven, wel als schier overtollig kan beschouwd worden. Bovendien zijn de bijzonderheden van den geheelen worstelstrijd tegen Spanje reeds zoo dikwijls in een romantisch gewaad gestoken, dat er thans weinig nieuwe gezigtspunten voor den Romanschrijver zijn overgebleven, en het dan ook, bij de ontwakende zucht, om de geschiedenis des vaderlands in meer degelijke werken te lezen, waarlijk tijd wordt, aan het inkleeden der geschiedenis een einde te maken.
Ook op het romantische gedeelte valt niet te roemen. Des Schrijvers liefhebberij schijnt, zijne tafereelen door eene menigte vechtpartijen af te wisselen. Het verhaal is zeer alledaagsch, heeft volstrekt geene verrassende uitkomsten, boeit den lezer weinig, terwijl de karakters en handelingen der personen op vele plaatsen hoogst onnatuurlijk zijn geteekend.
Druk en uitvoering zijn goed en het vignet versiert den titel.





{==537==} {>>pagina-aanduiding<<}

Maria de l'Ormeau, of de Huwelijksaanvrage. Ocrspronkelijke Roman, door J. de Quack. Te Amsterdam, bij J.C. van Kesteren. 1845. In gr. 8vo. 298 bl. f 2-75.

Er zijn weinig dingen, van welke meer misbruik gemaakt wordt dan de goedkeuring, met welke de vroegere werken van eenen schrijver worden ontvangen. De meesten vinden er zich door ‘aangemoedigd, om op het ingetreden voetspoor voort te gaan,’ dat wil dan eigenlijk zeggen, meenen er het regt mede te hebben verkregen, om nu ook gedurig als schrijvers, al is het met de minst bekookte voortbrengselen hunner pen, op te treden. Dit dachten wij op nieuw bij het lezen der voorrede van dit romannetje. De Schrijver werd ook door het goede onthaal van een vroeger uitgegeven boek aangemoedigd, om er weder een te schrijven. Maar nu het onderwerp? Vrijen en trouwen, dat spreekt van zelf. Maar ‘de Heeren Romanschrijvers, zoowel onze Nederlandsche, als de uitheemsche, hebben genoegzaam alles uitgeput,’ en er is zeker niet veel nieuws te zeggen van de manier, waarop de hoofdpersonen elkander krijgen. Daarom heeft de Schrijver tot den knoop van zijn verhaal gekozen de tegenwoordig, tot oneere onzer Natie, bijna in ieder Handelsblad voorkomende huwelijksaanvragen. Hij stelt zijne geschiedenis aldus voor, dat een bevallig en deugdzaam meisje, door eenen zamenloop van ongelukkige omstandigheden, (onder welke de listen, om haar Roomsch te maken, het meest de aandacht trekken, en het belangrijkste van het geheele verhaal zijn, omdat men het juist zóó aanlegt) gedrongen tot het beantwoorden eener huwelijksaanvraag, alzoo de echtgenoot wordt van eenen braven man, wien het met zijne advertentie waarlijk ernst was geweest, hetgeen wij voor ons zelven gelooven, dat niet altijd het geval is.
Wij willen nu op de menigte van nietsbeduidende gesprekken en uitweidingen geene aanmerking maken; noch op ongepaste zinsneden, gelijk het onder anderen, in den brief van het kiesche meisje op de advertentie, zonderling luidt, dat zij spreekt van een zoontje, dat haar vader bij hare stiefmoeder verwekt had, enz. Maar wij hebben het tegen de hoofdzaak. Het moge eene nieuwe vinding zijn, eenen roman aan eene huwelijksaanvrage vast te knoopen, maar

{==538==} {>>pagina-aanduiding<<}
gelukkig is zij, althans op deze wijze uitgewerkt, niet. Er ligt voor ons gevoel in deze soort van aanvragen iets zoo onvoegzaams, het verraadt zulk eene ligtzinnige denkwijze over eene zoo gewigtige verbindtenis als het huwelijk is, het is in ons oog zoo onkiesch en zoo tot onkieschheid uitlokkende, ja die aanvragen schijnen ons zulk eene beleediging voor het vrouwelijk geslacht en zoo schandelijk ongodsdienstig, dat wij er als grondslag van eenen roman dàn vrede mede zouden hebben, ja de vinding toejuichen, wanneer men hadde voorgesteld, hoe gewaagd en verkeerd het zij, op dezelfde wijze eene gade te zoeken, als men een' handelscompagnon of een' huurder voor een huis zoekt, zoodat een zoo niet dadelijk ongelukkig, dan toch ook geen op ware liefde en achting gegrond, Christelijk gelukkig huwelijk de vrucht van zulke stappen is; waarbij men bij tegenstelling eenen echt hadde kunnen schilderen, die, ten gevolge van wijs bestuurde liefde gesloten, het leven veraangenaamt en dienstbaar is ook aan der echtgenooten hoogere volmaking. En wanneer men ons in dezen tijd eens eenen roman gaf, waarin het nadeelige en gevaarlijke van zulke roekelooze stappen met levendige verwen werd afgemaald, dan zou die al zeer middelmatig moeten zijn, om onze ernstige aanprijzing te missen.
Wij weten wel, wat de Schrijver op deze bedenking zal antwoorden, dat hij de zaak zoo heeft ingekleed, dat er van de zijde van Maria zeer vele omstandigheden waren, die haren stap verontschuldigden; maar dat geldt althans niet van Adolf, en buitendien, al ware de zamenloop van omstandigheden ook voor hem geheel anders, dan moet men bij eenig nadenken het gevaarlijke inzien van door verzonnen combinatiën eene ligtzinnige handelwijze smakelijk te maken en de roekeloosheid (zachter naam weten wij er niet voor) in de hand te werken.
‘Maar,’ zegt mogelijk iemand, ‘men leest zulk een boekje alleen om zich te verpoozen. Verder moet men het niet trekken.’ Moet men het niet trekken, dat is zoo, maar de strekking is toch gevaarlijk. Men weet, hoe ontzettend het aantal zelfmoorden is, die in der tijd door den Werther werden bevorderd; maar - dit moeten wij ook zeggen - om zóó tot navolging te begeistern, is dit romannetje niet wegslepend genoeg geschreven.


{==539==} {>>pagina-aanduiding<<}

Izabella. Een geschiedkundige Roman, door H.W. Herbert. Uit het Engelsch. II Deelen. Te Groningen, bij W. van Boekeren. 1845. In gr. 8vo. 548 bl. f 5-40.

Alice Selby van denzelfden Schrijver heeft bij ons publiek, indien wij ons niet bedriegen, algemeenen en welverdienden bijval gevonden. Wij durven dien ook voor deze twee Deelen gerustelijk inroepen en verwachten. Er komt dagelijks een aantal historische romans uit, die elkander als twee druppelen waters gelijken, en waarvan de Schrijvers weinig of niets origineels bezitten. Het zijn allen afgietsels van een en hetzelfde model, met de noodzakelijke veranderingen, die het eene of andere bepaalde tijdvak der geschiedenis vordert. Tot dat getal behoort dit boek niet. De geheele stijl en verhaaltrant van Izabella maakt het reeds tot eene uitzondering. Er zijn hier warmte, gloed en leven, die elders dikwijls ontbreken, en die hier het gevolg zijn van den gekozen vorm des verhaals. Er is eene onstuimigheid van gevoelen en handelen in den held, die zelf zijne geschiedenis verhaalt, waardoor ook de lezer onwillekeurig wordt medegesleept. In trant en toon verschilt deze roman daardoor zeer van de meest gewone, en, bij de erkende bekwaamheid des Schrijvers in het schilderen van personen en situatiën, houdt het verhaal de aandacht levendig bezig.
Behalve Izabella, een verhaal, dat drie vierde gedeelten van deze beide boekdeelen beslaat, vinden wij nog een drietal kleinere verhalen, die evenzeer den bekwamen Schrijver kenmerken, maar welker beide laatste fragmenten van uitgebreide vertellingen schijnen te zijn. Met ruimte bevelen wij derhalve dezen nieuwen roman van herbert, met de daarbij gevoegde verhalen van dezelfde hand, den liefhebbers van dergelijke lectuur aan. De uitvoering is netjes.




Klaverblad van vieren, door C.F. van de Velde. Te Zierikzee, bij J. van de Velde Olivier. 1845. In gr. 8vo. 399 bl. f 3-75.

Het is eene gewaagde onderneming, verdichte gesprekken zamen te stellen, in welke men personen als de Ridder hooft, tesselschade, constantijn huygens, g.j. vos-
{==540==} {>>pagina-aanduiding<<}
sius en den dichter vondel laat spreken. Indien men ook al gebruik gemaakt heeft van hetgeen de nagelatene werken van de sprekenden leeren kennen, aangaande den geest, de wijze van zich uit te drukken en het gezellige leven der genoemde personen, dan nog is het aan ieder niet gegeven, uit deze brokstukken een bevallig mozaïk te vervaardigen. Is men daartoe niet in staat, dan gelijkt het opstel meer naar eene smakelooze bedelaarsdeken. Deze aanmerking geldt het verhaal in dezen bundel: De Gelaatkunde van tesselschade. Het tweede verhaal is, of eene gebrekkige nabootsing van den trant der Duitsche romans, of de vertaling van een zeer middelmatig Duitsch voortbrengsel, hetwelk men wel in Duitschland had kunnen laten. Het derde verhaal, genaamd: Zij was op zwarte kleuren verzot, stelt eene vrouw voor, uit welke haar man zelf verklaart nooit regt wijs te hebben kunnen worden. De beschrijving van haar karakter is te tragisch om komisch en te belagchelijk om amusant te kunnen zijn. Het laatste verhaal: De Jager, moet een tooneel voorstellen uit het kantonnementsleven van onze krijgslieden in het jaar 1830; misschien heeft het eene ware gebeurtenis tot grondslag, maar welker afloop waarlijk te treurig is, om op zulk eene burleske wijze beschreven te worden. Reeds de eerste bladzijde levert een bewijs op van de achteloosheid of het gebrek aan oordeel des Schrijvers. Het verhaal vangt aan: ‘In - Muiden - viel het verhaal voor, dat wij den lezer aanbieden.’ Het verhaal is immers niet te
Muiden voorgevallen, maar wel de gebeurtenis, van welke het verhaal wordt aangeboden. Ook vonden wij vrouwelijke gebeurtenis voor vreeselijke of gruwelijke gebeurtenis. - Naar ons oordeel bezit dit klaverblad kleur noch geur.

De behartigingswaardige Lotgevallen van Jan van 't Veld. Een Leesboek voor de hoogste klasse der lagere Scholen in Nederland, en bijzonder voor die Scholen, waar armen en behoeftigen onderwijs ontvangen. Door P.C. Neelmeijer, Onderwijzer te Ede. Te Leyden, bij D. du Mortier en Zoon. 1845. In kl. 8vo. 223 bl. f :-60.

In aanmerking nemende, dat ter harte nemen, behartigen nog iets meer beteekent dan opmerken, hebben wij vrede met het eenigermate vreemde woord: behartigingswaardige. Wat het werk zelf betreft, achten wij het niet alleen uitnemend geschikt voor die jeugdige lezers, voor welke het door den Schrijver in de eerste plaats bestemd werd, maar bevelen het gaarne, wegens den goeden geest en het gezond verstand, die er in heerschen, als zeer nuttige volkslektuur, de minder beschaafde en minder onderwezene klasse van menschen, ook bij meergevorderden leeftijd, aan.






{==541==} {>>pagina-aanduiding<<}

Boekbeschouwing.

De Leer des Vaders, des Zoons en des Heiligen Geestes, eene Verhandeling van Dr. J.H. Scholten, Hoogleeraar te Leiden, wijsgeerig beoordeeld door Mr. C.W. Opzoomer.

(Vervolg en slot van bl. 508.)

Maar al had kant zijn pleit geenszins voldingend bewezen, zoo als de beoordeelaar meent te hebben betoogd, waarvan hij echter Ref. en velen met hem niet zal overtuigd hebben, zoo heeft Prof. scholten toch geen regt om te stellen, dat de wijsgeeren zich geen begrip of bepaling zouden mogen vormen van het oneindige. Vooreerst mogen en kunnen zij dat doen, omdat het idée van het oneindige in de rede zelve aanwezig is; 2o. mogen en kunnen zij, op gronden van de hoogste waarschijnlijkheid, dit idée in het begrip van God objectiveren, en dit Opperwezen als den grond van hetzelve in de rede aanzien, zonder dat zij het begrip, dat zij zich alsdan van den Oneindige vormen, anders dan als een subjectief idée der eindige rede en geenszins als eene aanschouwing der oneindige rede buiten haar kunnen aanzien. De Kantiaansche leer der menschelijke kennis beperkt dezelve niet binnen te enge grenzen; zij kortwiekt geenszins de vleugelen der bespiegeling, maar behoedt ons voor eene mystieke aanschouwing, waardoor wij de voortbrengselen onzer eigene phantasie voor wezentlijke onzinnelijke objecten en redewezens buiten ons houden. Vervolgens gaat Mr. opzoomer over tot het beschouwen van heigeen Prof. scholten aangaande het Godsbegrip, geleverd door het Paneutheïsme der philosophie van krause, aanmerkt. De eerste zal, in zijn aangekondigd werk Over de leer van God bij schelling, hegel en krause, dit Godsbegrip naauwkeurig moeten voorstellen en ten toets brengen, waarbij hij

{==542==} {>>pagina-aanduiding<<}
dan ook over den door Prof. scholten aan Prof. nieuwenhuis geschreven brief zal moeten uitweiden. De beoordeelaar verdedigt het gevoelen van krause tegen de beschuldiging van Pantheïsmus daartegen ingebragt; en daar Ref. gelegenheid zal hebben om ook op dit onderwerp terug te komen, zal hij hier kort zijn, en alleen zijn gevoelen openleggen, dat hem tot nog toe het Paneutheïsmus van krause als een gewijzigd Pantheïsme voorkomt, waarin een zoogenoemd juste milieu tusschen dit en het Theïsme gezocht wordt, waardoor het noch aan de Pantheïsten, noch aan de voorstanders van het Theïsme voldoen kan. De uitdrukking van krause, ‘dat God alles wat is onder en door zich is,’ kan, hoezeer zijne voorstanders hun best doen om zijn Theïsme te redden, van geene Pantheïstische strekking vrijgepleit worden. Wij doen regt aan de scherpzinnigheid van Mr. opzoomer in zijne poging om dit doel te bereiken, zonder te kunnen zeggen, dat hij hier volkomen is geslaagd, en dat zijn beeld tot opheldering, dat alles in God is, zonder dat dit alles God zelf is, namelijk dat van de hamer en de stoelen daarin voorkomende, volkomen juist daarop is aan te wenden. Bij het lezen van dit zonderlinge argument kwam het Ref. nog duidelijker voor, dat men de verstandskategoriën op de onzinnelijke dingen niet kan toepassen, zonder gevaar te loopen van in absurditeiten te vervallen. Het idée van God, met de kategoriën van plaats in en buiten, met den vorm der zinnelijkheid, ruimte, in verband gebragt, zou ons al spoedig in gevaar kunnen brengen, om zinnelijke predicaten aan den Oneindige toe te schrijven. Het oneindige, abstract genomen, heeft geene predicaten
hoegenaamd; want de eeuwigheid, oneindigheid, onveranderlijkheid, die wij er in onze gedachte aan toekennen, zijn geen predicaten, maar slechts andere uitdrukkingen voor hetzelfde idée. Men kan dus, zonder in eene verzinnelijking van het Opperwezen te vervallen, zeggen: God is eeuwig, volmaakt en onveranderlijk, groot in de beteekenis van oncindig, maar niet in die, waarin men zegt: de wereldbol is groot; dus ook niet in eenen

{==543==} {>>pagina-aanduiding<<}
streng wijsgeerigen zin, God is in en buiten. Het gezegde van villers, in zijne Philosophie de kant, (*) heeft kracht, als men dit op de laatste, volstrekt niet als men het op de eerste uitdrukkingen toepast. (Bladz. 67 der beoordeeling.) Mr. opzoomer behoeft niet bevreesd te zijn, dat deze wijze van beschouwing doodend is voor het onderzoek der hoogste waarheden, dat alsdan van God niets dan een ledig iets zoude overblijven; neen, dezelve waarschuwt ons maar alleen, om eindelijk God niet met de oneindige ruimte gelijk te stellen, en het hoe te willen verklaren, waardoor God de oorzaak van alles is. De wijsgeer, die behoedzaam zich over deze hooge bespiegelingen uitlaat, behoeft daarom nog niet aan den leiband van kerkelijke leerstelsels te loopen, of zich aan de uitspraken eener onfeilbare kerk te onderwerpen. Ref. kan den beoordeelaar de verzekering geven, dat dit bij hem evenmin als bij kant het geval is.
Hetgeen vervolgens de beoordeelaar over het Anthropomorphisme aanmerkt, heeft Ref. met de grootste belangstelling gelezen. Het is waar, de mensch is, volgens den Bijbel, naar het evenbeeld Gods geschapen; maar de mensch heeft ook altijd God naar zijn evenbeeld zich voorgesteld. De geschiedenis van alle godsdiensten bewijst dit, die van het Christendom niet het minste. Hoe vele menschelijke, beperkte en zelfs onzedelijke begrippen heerschen er niet nog over het opperste Wezen! Het is de wijsbegeerte, die sedert eeuwen strijd tegen het Anthropomorphisme gevoerd heeft. Socrates viel als deszelfs slagtoffer, plato heeft de menschelijke voorstellingen der Goden met alle kracht van welsprekendheid en betoog tegengegaan; men leze zijnen Euthyphron, zijnen Gorgias, den Timeus, de Republiek en de Wetten; alle philosophen, zoowel Pantheïsten als Theïsten, hebben daartegen geijverd. Prof. scholten zegt, door den beoordeelaar op bladz. 89 aangehaald, ‘dat de wijsbegeerte

{==544==} {>>pagina-aanduiding<<}
in het oog moet houden, dat het iets anders is God aan den mensch gelijk te maken, iets anders God naar de gelijkenis van den mensch zich voor te stellen.’ De wijsbegeerte antwoordt hierop, dat dit geheel en al hetzelfde is. Al stelt men zich God voor als het ideaal van den volmaakten mensch, dan heeft men maar een beperkt begrip, in het geheel niet overeenkomende met den Oneindige, aan wien volstrekt geene beperkingen, geene zoogenoemde zedelijke eigenschappen kunnen toegedacht worden, die, zoo als regtvaardigheid en liefde tegen elkander zouden kunnen overgesteld worden. Al wat menschelijk en dus eindig is, moet uit het begrip van den Oneindige worden geweerd, als men wijsgeerig over het Opperwezen spreekt; Hij kan niet voorgesteld, maar alleen gedacht worden. Wanneer zal men toch een naauwkeurig en scherp onderscheid van voorstellen en denken in het oog houden? Zonder dat is het in de wijsbegeerte alles verwarring en misverstand. In de Godsdienst zelve moet men zoo spaarzaam mogelijk met voorstellingen zijn, alhoewel men daar niet buiten kan. God is de Vader, is eene weldadige en verhevene voorstelling, maar het is ook niets meer; men moet dezelve niet al te letterlijk opnemen. God is liefde, is er eene van denzelfden aard. Zij dienen slechts om den Oneindige voor den eindigen mensch eenigzins bevattelijk te maken, maar zijn geene eigenlijke uitdrukkingen. Maar wat het godgeleerd zamenstel der metaphysische en zedelijke eigenschappen van God aanbelangt, zij dragen zoo geheel en al het kenmerk van een positief en negatief Anthropomorphisme, dat de wijsbegeerte hierover al lang den staf gebroken heeft. God is alwetend, alomtegenwoordig, almagtig, regtvaardig, liefderijk; dit zijn immers slechts predicaten, die ontkennend van 's menschen vermogen en stellig van zijne zedelijke natuur ontleend zijn, en ons eigenlijk niets aangaande den aard en het wezen van den Oneindige
leeren. De gedachte der volkomenheid Gods bevat alles in zich, en nimmer zal de wijsbegeerte ophouden voor het gevaar van het Anthropomorphisme te waarschuwen, al zoude zij hierdoor, als de groote en diepzin-
{==545==} {>>pagina-aanduiding<<}
nige denker spinoza, misverstaan en verketterd worden. God kan dus door de rede, als zijnde de sprank van het oneindige, in ons wel gedacht worden, maar geenszins volkomen doorgrond, veel minder als een uitwendig bo venzinnelijk object door haar worden voorgesteld.
De vijfde afdeeling is gerigt tegen hen, die den Zoon vereeren zonder den Geest. Volgens Prof. scholten, zijn dit degenen, die kennis en de overtuiging der waarheid van het Christendom, door de H. Schrift, welker gezag zij door de historische kritiek en wijsgeerige beschouwing van de voortreffelijkheid der leer willen bewezen hebben, en hierbij de getuigenis van den goddelijken Geest, dat den grondslag van het Christelijk zelfbewustzijn moet uitmaken, over het hoofd zien. De aanmerkingen van den beoordeelaar hierover zijn geheel en al strekkende, om het hier aangevoerde in deszelfs ongegrondheid te doen voorkomen. De waarheid en goddelijkheid van het Christendom, als op eene reeks geschiedkundige daadzaken rustende, waarin het leven en de leer van deszelfs Stichter in een onverbreekbaar verband staan, kon, dunkt ook Ref., niet anders dan door kritische geschiedkundige en wijsgeerige bewijzen worden bewezen en gestaafd. De kritiek en het geschiedkundig onderzoek moeten de waarheid der gebeurtenissen, de wijsgeerige beschouwing, de voortreffelijkheid en goddelijkheid der leer bewijzen. Is zulks gedaan, dan kan eerst de overtuiging, dat een goddelijke geest het bezielt, en het Christelijk zelfbewustzijn in ons levendig worden. Maar te stellen, dat die goddelijke Geest onmiddellijk ons van de waarheid en voortreffelijkheid van het Christendom kan overtuigen, is alweder eene subjectieve meening in de plaats van een objectief betoog brengen; hetgeen door den beoordeelaar krachtig en overtuigend is aangewezen, even als zulks reeds vóór bijna twee eeuwen gedaan is door het nu weinig meer bekende geschrift: De Philosophie de ware en eenige uitlegster der H. Schrift, hetgeen in der tijd, om deszelfs verlichte strekking, ten onregte aan spinoza werd toegeschreven. Opmerkelijk is hetgeen hier Mr. opzoomer over het sub-
{==546==} {>>pagina-aanduiding<<}
jectief en objectief oordeel (bladz. 128 env.) in het
midden brengt. Eene subjectieve overtuiging is hier eene voor een' ander gansch onbewezene meening. Als men door opvoeding en door het gezag van anderen de goddelijkheid van het Christendom zonder verder onderzoek aanneemt, kan men alras meenen, dat dit in ons door de getuigenis van den Geest en het Christelijk zelfbewustzijn plaats heeft, en wij geene andere bewijzen noodig hebben; maar zij, die die getuigenis en dit bewustzijn missen, hebben andere, objectieve gronden noodig, om tot die overtuiging te geraken. Indien de rede hierdoor getroffen wordt en de goddelijkheid der zaak inziet, zal zij voorzeker den Geest vereeren, die het Christendom tot heil der menschheid vervult.
De zesde of laatste afdeeling, eindelijk, moet hen bestrijden, die den Geest vereeren zonder of ten koste van den Zoon. Het kwam Ref., even als den beoordeelaar, voor, dat wij hier eene nuttelooze herhaling van het eerste gedeelte zouden aantreffen. Het zijn immers de Deïsten, die wel erkennen dat er een God bestaat, en dat zijn geest werkzaam is, ook tot onze opvoeding en vorming, maar die van christus alleen (wat zijne bijzondere goddelijke zending aanbetreft) niets willen hooren. Maar dat hier onder anderen de Roomsche kerk wordt voorgesteld, was voor Ref., even als voor den beoordeelaar, waarlijk verrassend. Wat is hiervan de oorzaak? Omdat de Zoon door Prof. scholten in verschillende beteekenissen genomen wordt. In de tweede afdeeling beteekent dit, zoo als ieder zoude aannemen, christus, en in de zesde, hetgeen niemand zoude gissen, het geschrevene Evangelie; eene stoute woordspeling voorwaar, die den beoordeelaar ruimschoots het regt geeft om hierover het zijne te zeggen. Vervolgens worden tot deze afdeeling de mystieken gebragt, en evenzeer ten onregte, volgens het gevoelen van Mr. opzoomer en van Ref. Zij mogen het geschrevene Evangelie minder achten, en het goddelijke, door den invloed van den Geest, onmiddellijk wanen te aanschouwen, zij verwerpen daarom den Zoon niet; integendeel,

{==547==} {>>pagina-aanduiding<<}
zij gelooven met hem, door die onmiddellijke aanschouwing, in de naauwste betrekking te staan.
Prof. scholten sluit zijne verhandeling met zijn oordeel te bepalen over hen, die zich voorstanders noemen van eene zoogenaamde perfectibiliteit des Christendoms. Gaarne neemt hij aan, dat iedere menschelijke opvatting der Christelijke waarheid volmaakter wordt, en ook, dat de uitwendige accidentele vormen, waarin de Christelijke leer het eerst is voorgedragen, voor verandering vatbaar zijn; maar hij treedt tegen het gevoelen op van hen, die weigeren in christus als het non plus ultra in de godsdienstige ontwikkeling van den mensch en den volmaakten Leeraar te erkennen. Hetgeen de beoordeelaar hierop (bladz. 143 env.) aanmerkt, behoort tot de opmerkelijkste gedeelten van zijn geschrift. Hij zegt: ‘Het eerste bewijs, dat hier tegen dit gevoelen wordt aangevoerd, is onhoudbaar. De uitspraken van het Christendom, zelfs die den naam van christus als den eenigen naam ter zaligheid verkondigen, kunnen hier niets afdoen. Want als het Christendom volmaakbaar is, dan is het noodzakelijk onvolmaakt, en de uitspraken eener onvolmaakte Godsdienst kunnen natuurlijk geen voor altijd beslissend gezag hebben. Dit bewijs is alzoo eene petitio principii.’ Men kan eene tweeledige perfectibiliteit van het Christendom aannemen, zoo als Prof. scholten ook voor een gedeelte doet, 1o. eene subjectieve, namelijk dat de menschelijke opvatting van het Christendom volmaakter wordt, of worden kan, en worden moet: deze volmaakbaarheid zal niemand ontkennen; 2o. eene objectieve, dat de uitwendige en accidentele vormen, waarin de Christelijke leer het eerst is voorgedragen, zoo als Prof. scholten ook aanneemt, maar tevens ook, dat de voorstelling van de leer en van den persoon van christus zelven voor verandering, nader met
de objectieve waarheid overeenkomende, vatbaar zijn; - deze laatste, dat wel de voornaamste perfectibiliteit zoude zijn, neemt zijn Ed. niet, maar daarentegen zijn beoordeelaar wel aan. Het zoude echter uit de geschiedenis der Christelijke kerk gemakkelijk te be-
{==548==} {>>pagina-aanduiding<<}
wijzen zijn, dat deze laatste soort zoowel als de eerste heeft plaats gehad, en voortduren zal in het vervolg plaats te hebben, zonder dat dit iets ten nadeele van de goddelijkheid van het Christendom bewijst. Hebben zich niet, in den loop der 18 eeuwen, die het bestaat, niet alleen de uiterlijke en toevallige vormen, maar het geheel der Christelijke leerstukken langzaam ontwikkeld, en hebben en leer en vormen niet tallooze veranderingen en opvattingen van voorstelling ondergaan? Is er eene eenheid in de hoofdzaak van het Christendom? Is men het nu reeds eens over deszelfs eigenlijke, onveranderlijke kern en wezen? Is het standpunt, waaruit men christus beziet, zoo algemeen en vast bepaald, dat daaromtrent geene verandering kan of mag plaats grijpen? Ieder heeft het regt, om zijn gevoelen hieromtrent voor het ware te honden; doch al hetgeen subjectief is verdwijnt met het individu, dat het voorstond. Maar toch is er iets blijvends en eeuwigs in het Christendom, dat, hoewel volmaakbaar, echter nimmer vergaan zal, omdat het niet buiten, maar in de zedelijke natuur der rede, die uit God is, zijnen grondslag vindt. Het Christendom predikt eene zuivere zedeleer; deszelfs Stichter was met de reinste bedoelingen voor de zedelijke en godsdienstige veredeling des menschdoms werkzaam. Dit is deszelfs goddelijke kracht. Men moge over zijnen persoon en leer zoo of anders denken, zeker is het, dat het zedelijk bestanddeel van het Christendom in ons nog op eenen trap staat, die voor eene groote volmaking vatbaar is. Het verwonderde echter Ref. hier (bladz. 143) het volgende aan te treffen. ‘Maar de stevigste grond voor de volmaakbaarheid des
Christendoms zal wel die zijn, waarop strauss steunde. De vraag is dus, hoe zocht men dezen te ondermijnen? ‘Das sei gar nicht die Art,’ zeide strauss, ‘wie die Idee sich zu verwirklichen pflege, in ein Exemplar ihre ganze Fülle aus zu schütten und gegen alle andern zu geizen; in jenem Einen vollständig, in allen übrigen hingegen immer nur unvollständig abzudrücken, sondern in eine Mannigfaltigheit von Exemplaren, die sich gegenseitig

{==549==} {>>pagina-aanduiding<<}
ergänzen, im Wechsel sich setzen der und wieder aufhebender Individuen, liebe sie ihren Reichthum auszubreiten.’ Deze plaats van strauss bewijst, dunkt ons, niets voor de volmaakbaarheid van het Christendom, als Godsdienst genomen; zij toont alleen aan, dat de schrijver van het Leben jesu en de Glaubenslehre hetzelve in den persoon van deszelfs Stichter als iets onvolmaakts aanziet, dat niet altijd volmaakter worden kan, maar, in het Auflösungsproces begrepen zijnde, door iets anders, door eene volmaakter Godsdienst kan en zal vervangen worden. Iemand, die zulke gevoelens koestert, is geen voorstander van de perfectibiliteit des Christendoms; voor hem heeft het reeds uitgediend, en, in plaats van voor eene voortdurende volmaking geschikt te zijn, is het reeds dood. Daarentegen kwam de verdediging dezer plaats van strauss, op zich zelve genomen, tegen hetgeen ullmann hieromtrent ter bestrijding aanvoerde, zeer scherpzinnig voor. Nergens vindt men, volgens dezen, het volmaakte verwezentlijkt, noch in de natuur, noch in de kunst, noch in de wetenschap; alleen heeft zulks op het gebied der zedelijkheid en Godsdienst plaats gehad; dit moest, volgens Mr. opzoomer, op andere gronden, dan die ullmann hiervoor aanvoerde, bewezen worden; ‘want,’ zegt hij, ‘het is zoo, tallooze zondaars, dat is in zedelijkheid onvolmaakte menschen, maken geene volmaakte zedelijkheid uit, maar ook tallooze wijsgeeren, dat is in wijsbegeerte onvolmaakte menschen, maken geene volmaakte wijsbegeerte uit. Nergens, op niet één enkel gebied, maken vele onvolmaakten één volmaakten; zij blijven vele onvolmaakten.’ En verder:
‘Men vond de uitdrukking: “alle wijsgeeren te zamen vormen de wijsbegeerte,” zeer natuurlijk, maar “alle zondaars zamen vormen de deugd,” scheen ongerijmd; maar men schrijve in plaats van wijsgeeren, eens, wat toch wel waarheid zal bevatten, in wijsbegeerte onvolmaakte menschen, en in de plaats van zondaars stelle men in deugd onvolmaakte menschen, terwijl men, door deugd alleen de volmaakte deugd verstaande, door wijsbegeerte insgelijks de volmaakte

{==550==} {>>pagina-aanduiding<<}
wijsbegeerte versta. Dan zal het blijken, dat of beide de stellingen waar zijn, of beiden valsch, zoodat in allen gevalle uit beiden hetzelfde besluit moet getrokken worden.’ Dit moge tevens als eene proeve van beoordeelaars scherpen redeneertrant dienen, en te gelijk doen zien, hetgeen ook verder blijkt, dat hij door de perfectibiliteit des Christendoms iets anders verstaat dan de voorstanders van dit gevoelen: dat hij, even als strauss, hoewel de hooge voortreffelijkheid van christus als godsdienstig Genie aannemende, hem geene obsolute zedelijke volmaaktheid toeschrijft, en aan het Christendom dus ook geene blijvende volmaakbaarheid toekent, als zullende het eens door iets hoogers en volmaakters vervangen worden. Dit blijkt nog duidelijker aan het slot der welsprekende tirade, waarmede Mr. opzoomer zijn werkje besluit (bladz. 152), waar hij vraagt: ‘Of zult gij (namelijk het Christendom) eenmaal vallen, en ligt de bijl reeds aan uwen wortel? Als gij wordt omgehouwen, God geve dat uwe zwaarte (hij had het bij eenen boom vergeleken) niemand verplettere! maar als gij blijft staan, ga dan voort ons met uwe koele schaduw te verkwikken en met uwe vruchten te laven,’ enz. Hij vooronderstelt dus de mogelijkheid, dat de boom des Christendoms eenmaal kan omgehouwen worden, en dat de bijl misschien reeds aan deszelfs wortel kan liggen! Wie toch, vragen wij, zal die bijl gebruiken? wie zal deszelfs stevige wortelen, die reeds meer dan achttien eeuwen in den grond van het menschdom gevestigd zijn, doorklieven? zal zulks de wijsbegeerte doen? Wij gelooven zulks niet. Sommige zich noemende wijsgeeren, dat is hier wel in wijsbegeerte onvolmaakte menschen, mogen hiertoe, als voltaire en de Fransche sophisten der XVIIIde eeuw, als heyne, bruno bauer en feuerbach, in onzen tijd, pogingen hebben aangewend, zij hebben
voor het Christendom eer heilzaam dan nadeelig gewerkt. De volmaakte wijsbegeerte en de Godsdienst hebben evenzeer hunne bedoeling en handelwijze gewraakt. Zij zijn blind geweest voor het goddelijke bestanddeel des Christendoms, voor hetgeen daarin heil en

{==551==} {>>pagina-aanduiding<<}
troost aan den onvolmaakten mensch schenkt, en al mogen sommigen hunner eenige verdorde takken van dien boom hebben afgesnoeid en afgerukt, de stam en de wortelen zijn onverzeerd gebleven, om nog in eene onafzienbare toekomst nieuwe looten en takken te doen uitschieten, die heerlijker vruchten zullen dragen dan de boom tot nog toe opgeleverd heeft.
Ref. moet echter aan Mr. opzoomer zijnen dank betuigen voor zijne mannelijke en openhartige verdediging der regten van de wijsbegeerte, die thans in ons vaderland meer ter sprake komt, doch nog bij weinigen bekend is en bij velen tegenstand en miskenning ontmoet. Hij verheugt zich, dat de Heer opzoomer geroepen geworden is, om de kennis dezer wetenschap bij de studerende jongelingschap te bevorderen, en wenscht hem den besten uitslag op zijne pogingen. Al mogt Ref. in eenige punten met den beoordeelaar verschillen, dit belet niet, dat zij elkander op een gemeenschappelijk veld, ter ontginning van dezelfde vruchten, vriendschappelijk ontmoeten. Hij vermeent echter nog eene aanmerking te moeten maken, en gelooft, dat zijne langere beoefening van het vak der wijsbegeerte hem hiertoe eenig regt geeft. De strekking van zijnen geest schijnt eene overhelling tot het kritische en polemische te hebben. Al vroeg hebben de geschriften, die uit zijne pen vloeiden, zoo als zijn Antwoord aan Mr. da costa en de Recensie der Verhandeling van Dr. j.j. van oosterzee, bewijzen van eene scherpe dialectiek gegeven, even als het geschrift, waarvan wij thans een overzigt leverden. Wij vermeenen den Heer opzoomer den welwillenden raad verschuldigd te zijn, om zich aan deze neiging niet te veel toe te geven, waardoor de geest ligt eene overhelling tot strijdlust verkrijgt, die hem buiten dien ernst en die kalmte kan brengen, zoo noodig in het wijsgeerig onderzoek en bespiegeling, zoo passende aan de waardigheid der wetenschap en der onderwerpen, die zij behandelt. Ref. is vol verlangen Mr. opzoomer in zijn aangekondigd werk als een daarstellend schrijver te zien optreden, de waarheid zoekende en voorstellende,

{==552==} {>>pagina-aanduiding<<}
zonder te behoeven zich aan strijdlust over te geven, die wel eens in te groote vinnigheid en ligtgeraaktheid kan ontaarden, en waar wel eens de scherpzinnigheid van betoog spitsvindigheid wordt, waarvan hier en daar het tegenwoordig geschrift niet geheel is vrij te pleiten. Ook bevreemdde het Ref., overal het woord rede, als het hoogste vermogen van den menschelijken geest, met eene n, reden, door den beoordeelaar gebruikt te zien. Het wordt zonder eene n gebruikt, en heeft in onze taal geen meervoud; reden daarentegen, als oorzaak of het waarom der zaak, ratio sufficiens, als genoegzame reden, bij leibnitz, heeft dit wel, en men kan zoo wel redenen waarom als reden zeggen.
Maar wat zal Ref. van het geschrijf van Dr. joh. van vloten, Een paar Aanteekeningen op Mr. c.w. opzoomer's beoordeeling enz., dat hij, toen hij aan deze aankondiging bezig was, in handen kreeg, melden? De toon van ironie, of liever sarcasme, die in deze weinige bladen heerscht, is zoo zeer met den ernst der daarin behandelde zaken strijdig, dat men ze, om de gedwongene en verkeerd aangewende, zoogenoemd geestige schrijfwijze, geheel onvoldaan uit de handen moet leggen. Mr. opzoomer wordt hierin ten onregte van Deïsme beschuldigd; hij verdedigde dit slechts tegen den verkeerden aanval van Prof. scholten, onbillijk van eene geheime vijandigheid tegen het Christendom betigt. ZijnEd. had volle regt, de plaats van heyne (*) voor schandelijk te houden; dit be-
{==553==} {>>pagina-aanduiding<<}
hoefde hij niet te bewijzen; deze woorden dragen voor een ieder, die nog eerbied heeft voor hetgeen een ander voor heilig en eerbiedwaardig houdt, de duidelijkste kenmerken van de ligtzinnigste en zedeloosste spotternij. De beschuldiging, dat het Godsbegrip van krause een gemodificeerd Pantheïsme is, daarentegen, is eenigzins beter
uiteengezet. Mr. opzoomer zal, in zijn aangekondigd werk, zelf hierop antwoorden. Dat hij met begrijpen en doorzien een woordenspel zoude gedreven hebben, even erg als dat, waarvan hij Prof. scholten beschuldigt, steunt alleen op eene verkeerde voorstelling van den gedachtenloop der beoordeelende verhandeling. De gezochte aardigheden, ten opzigte van het door Mr. opzoomer gebruikte beeld van de kamer en de stoelen, hetwelk wij in zijne waarde laten, snijden weinig hout, evenmin als die, waarin over de bestrijding van het Anthropomorphisme door den beoordeelaar gehandeld wordt. Men kan uit den toon van dit schrijven niet merken, waar het ernst en waar het scherts is, en of men hier Mr. opzoomer verwijt, dat hij te ver gegaan is, of wel dat hij als bangert, met vrees voor de vreesachtigen vervuld, die belagchelijke vrees had moeten afleggen, en zich, even als een heyne, met eene drieste stoutheid, boven de vooroordeelen van Godsdienst en Christendom verheven had moeten vertoonen. Even als Mr. opzoomer zijne beoordeeling met eene Apostrophe aan het Christendom besloot, voelt Ref., die van deze aankondiging gebruik maakte, om sommige zijner gevoelens over wijsgeerige onderwerpen open te leggen, zich gedrongen tot de Wijsbegeerte, die sedert dertig jaren het voornaamste doel zijner onderzoekingen was, het woord te rigten:
Wijsbegeerte! die ons het kostelijkst geschenk des Hemels, waardoor wij ons van alle ons bekende wezens onderscheiden, de Rede, als een lichtstraal van den Oneindige deedt kennen en volmaken, die sedert meer dan tweeduizend jaren het menschdom met uwe fakkel verlichtte en strijd voerde tegen dwaling en vooroordeel, die nimmer hetgeen anderen heilig was met de verwoestende

{==554==} {>>pagina-aanduiding<<}
bijl aantastte, maar u, even als minerva, met speer en schild, waardoor zoo menige pijl van ongegronde beschuldiging afstuitte, moedig verdedigde, gij hebt de wetenschap in bescherming genomen. Zij is veilig onder uwe hoede. Hoewel de tijd nog verre van aangebroken is, dat eene verzoening tusschen u en hetgeen de menschen voor Godsdienst houden, plaats grijpe, wilt gij niet voortdurend twisten en kampen, maar verwacht met kalmte en geduld, dat de nevelen van onkunde en vooroordeel zullen optrekken, die nog veler oogen verduisteren. Spoor uwe vereerders tot een aanhoudend onderzoek aan, opdat zij, die in het voorhof van uwen tempel geschaard staan, eenmaal uw heiligdom mogen binnentreden. Hier gekomen, zullen zij zien, dat deugd, wijsheid en zedelijkheid het doel van uw streven zijn, dat hier het altaar voor den Oneindige is opgerigt, die allen tot de kennis, aanbidding en bewondering van Hem wil opheffen, wiens alles omvattende voorzienigheid evenmin grenzen heeft als het heelal, dat Hij tot aanzijn riep, om ook den mensch de volmaking in kennis en zedelijkheid, door Wijsbegeerte, Godsdienst en Christendom, te doen deelachtig worden. Uw tempel zal evenmin als de Christelijke kerk verwoest worden, en, verre van vijandig aan het Christendom te zijn, leent gij gaarne aan haar uwe hulp tegen hare overmoedige bestrijders. De schaduw van uwen breeden plataan vereenigt zich zusterlijk met die van den achttienhonderdjarigen eik. Dat het menschdom eenmaal zich vreedzaam onder dezelve moge vereenigen, om verkwikking en troost, om kennis en wetenschap deelachtig te worden!




De hope van den waren Christen op de verrijzenis zijnes ligchaams in den jongsten dag; zoo als de Apostel Paulus dezelve voorstelt, in het XVde Hoofdstuk van zijnen eersten Brief aan de Korinthiërs, verklaard en bevestigd door P.J. Laan, rustend Predikant der Hervormde Gemeente te Amersfoort. Te Rotterdam, bij

{==555==} {>>pagina-aanduiding<<}
van der Meer en Verbruggen. In gr. 8vo. 251 bl. f 2-40.

Indien het in iemand, die eenig werk van wetenschappelijken aard, en dus ook ter verklaring van een gedeelte der H. Schrift, in het licht zendt, met eenig regt mag gevorderd worden, dat hij, zoo niet geheel, dan toch nagenoeg, op de tegenwoordige hoogte sta van de wetenschap, dan meenen wij, met alle achting voor de kundigheden, den ijver en den goeden wil des Eerw. laan, te mogen zeggen, dat hij daarin te zeer achterstaat, dan dat zijne verklaring van 1 Cor. XV de aandacht van den godgeleerde, die de wetenschap op hare hoogte gevolgd is, zou verdienen. Blijkbaar geheel onbekend met den loop, dien Theologie en exegese in de laatste jaren genomen hebben, is hem het bekende, maar reeds bijna 50 jaren oude werk van bosveld kennelijk het laatst bekende, en is hij aan de nieuwere exegetiek van winer, rückert, lücke en anderen geheel en al vreemd. Dat hij zich houdt op het streng Hervormde standpunt, staat hem natuurlijk vrij, maar het staat hem niet vrij, met zekere bitterheid aan te vallen op de nieuwere inzigten in de denkbeelden van paulus en de geheel veranderde oogpunten, waaruit men in den laatsten tijd de brieven der Apostelen is begonnen te beschouwen. Zoowel in de voorrede als hier en daar in het boek zelf vindt men uitvallen tegen de hedendaagsche wijze van verklaren en beschouwen, die, of men er dan al dan niet mede instemme, toch iets anders en grondigers hadde verdiend, dan de scherpe uitvallen, Voorr. bladz. V, bladz. 129 en elders. En dat past vooral niet in iemand, die zelf bekent, zich in de hoogere kritiek niet te hebben geoefend en haar ook niet te begrijpen. Tot het eerste dwingt niemand den Heer laan, en het laatste vordert niemand van hem, maar hij verklaart dan ook met ronde woorden in die uitdrukking, dat hij niet op de hoogte
is, om naar het licht en de vorderingen der tegenwoordige wetenschap een zoo moeijelijk onderwerp, als 1 Cor. XV te behan-
{==556==} {>>pagina-aanduiding<<}
delen. En hoe men met ware overtuiging kan schermen tegen ‘nieuwigheden,’ die men verklaart noch te hebben onderzocht, noch te begrijpen, zou ons geheel onverklaarbaar zijn, indien de Heer laan de gedachte: ‘men is in dit geloof opgevoed,’ niet zeer sterk drukte en gedurig tot grond des geloofs stelde. Zoo valt alle onderzoek weg, en daaruit laat het zich verklaren, dat men, zoo geheel achterlijk in de wetenschap, zulke boeken in het licht geeft. Eene andere zienswijze, dan die van het standpunt, waarop hij staat, noemt hij dan ook eenvoudig weg ‘zich trotsch boven den Bijbel verheffen,’ waarbij men moet weten, dat de Schrijver alles voor trotsche verheffing boven den Bijbel houdt, wat geene uitlegging is overeenkomstig de streng Hervormde regtzinnigheid. Wilden wij dit met bewijzen staven, dan zouden wij gansche bladzijden moeten afschrijven. De lezer zal er wel genoeg van hebben, wanneer wij hem alleen zeggen, dat de Schrijver, bladz. 72, zich niet ontziet, te zondigen tegen eenen hoofdregel van gezonde Bijbelverklaring, dat geene opvatting van eene plaats op dogmatische leerstellingen mag gebouwd zijn, en uit de laatste ter verdediging zijner opvatting van vs. 22 wordt geredeneerd. En in dat dogmatiseren gaat hij op zijne manier al zeer ver. Om niet te schijnen, in navolging met bloote magtspreuken te schermen, zullen wij van de bedoelde redenering een gedeelte overnemen:
‘Wij worden op eene gelijke wijze door christus zalig, als wij door adam verloren gingen. Adam is in onze plaats gevallen (sic!) en heeft de diepe verdorvenheid, de misdaden, de schuld en straf zijner natuurlijke nakomelingen veroorzaakt. Christus heeft gehoorzaamd en geleden, is gestorven en opgestaan, in de plaats zijner geestelijke kinderen. (*) Door onze geboorte

{==557==} {>>pagina-aanduiding<<}
verkrijgen wij deel aan adam [zal dit eenigen zin hebben, dan moet het beteekenen: aan het misdrijf van adam], door onze wedergeboorte, ons geloof, onze bekeering, aan christus.’ Wij hebben ons nooit kunnen overtuigen, ofschoon er in opgevoed, dat dit de zin zij van 1 Cor. XV:22 en bijzonder van het ἐν τῳ Αδαμ en ἐν τῳ Χριςῳ, waartoe vooral het artikel ons aanleiding geeft. Doch het zou ons te ver afleideu, en ook in een Tijdschrift als dit misplaatst zijn, dit nader te ontwikkelen.
Voor de geloofwaardigheid van het verhaal der treffende omstandigheden, die aanleiding gaven tot paulus' bekeering, wordt gezegd: ‘Vooreerst, dat er aan geen bedrog op den weg naar Damascus kan worden gedacht, waardoor men paulus zou hebben misleid, dewijl men in dien tijd geen buskruid, noch deszelfs vermogen kende, om een kunstlicht in de lucht te verwekken, of den bliksem na te bootsen.’ Wij weten niet, dat iemand zoo onnoozel geweest is, en gelooven ook niet, dat iemand, die wederlegging verdient, het zou kunnen zijn, om eene zoo onnoozele aanmerking uit te lokken.
Onze onder het lezen en bestuderen van dit boek ge-
{==558==} {>>pagina-aanduiding<<}
maakte aanteekeningen en bedenkingen zijn nog vele. Doch waartoe die opgegeven? De Schrijver is te vast met zijn stelsel van regtzinnigheid ingenomen, dan dat ze hem zouden baten, en eene beoordeeling is ook geene polemieke verhandeling.
Wij prijzen met dat al den ijver en de vermaningen, waarvan deze verklaring de bewijzen draagt, en betuigen alleen, dat het ons leed doet den voor zijnen tijd geleerden man aan te treffen op een veld, waarop hij tegenwoordig den weg minder weet, dan vroeger. Niemand neemt hem, den waardigen, rustenden grijsaard, kwalijk, dat hij de hedendaagsche hoogte der godgeleerde wetenschappen niet gevolgd is, maar dan had hij er ook niet tegen moeten schermen, en dit boek niet - of ten minste niet zóó - schrijven.

De Nestorianen, of de tien Stammen. Reizen door het oude Assyrië, Armenië, Medië en Mesopotamië, beschrijving der kerkelijke en huiselijke gebruiken der Nestorianen, en bewijzen voor hunne afkomst van de verloren geachte tien Stammen Israëls. Naar het Engelsch van Asahel Grant, Med. Doct., door S. Preiswerk verkort overgebragt en met Aanmerkingen voorzien. Uit het Hoogduitsch. Te Deventer, bij M. Ballot. 1845. In gr. 8vo. XIV en 250 bl. f 2-50.

De Heer grant, een Geneesheer te Utica in Noord-Amerika, werd door het Amerikaansche Zendelinggenootschap gezonden onder de Nestoriaansche Christenen, die in de Perzische provincie Urumia, een gedeelte uitmakende van het oude Medië, en in het westen der gebergten van Kurdistan, tusschen Perzië en Turkije, wonen. Het thans aangekondigde werk behelst het verhaal van het verblijf en de verrigtingen van dezen Zendeling, van het jaar 1835 tot 1840, onder deze Aziatische Christenen. Deze

{==559==} {>>pagina-aanduiding<<}
verrigtingen bestonden meestal slechts in het verspreiden van Bijbels en het oprigten van scholen onder deze welgezinde maar verwaarloosde menschen; terwijl de Schrijver en zijne medewerkers zich onthielden van strijd te voeren over de uiterlijke vormen en gebruiken der Nestorianen. Dit had ten gevolge, dat de Zendelingen hunne werkzaamheid, zonder eenig spoor van tegenstand van den kant der geestelijkheid en des volks, konden volbrengen. Het is echter te bejammeren, dat latere gebeurtenissen, voorgevallen in de jaren 1841 en 1842, en die aan de Nestoriaansche Christenen bloedige oorlogen met de Kurden en Turken en de gedeeltelijke onderwerping aan de laatsten berokkend hebben, de verblijdende verwachtingen, die het aanvankelijk welslagen van deze zendelingswerkzaamheden had doen geboren worden, voor een groot gedeelte, naar het zich laat aanzien, wederom verijdeld hebben. Intusschen moet het iederen weldenkende verblijden, dat de Koning van Pruissen zich het lot van alle niet tot de Pauselijke kerk behoorende Oostersche Christenen zeer aantrekt en tot hunne bescherming zich met Engeland tracht te verbinden. - De bewijzen, door den Schrijver aangevoerd voor het gevoelen, dat deze Nestorianen de zuivere afstammelingen zijn van de tien naar Assyrië weggevoerde stammen van het Israëlietische volk, verdienen de opmerkzaamheid en den toets der beoefenaars van Bijbel- en geschiedkunde. Eene bloote opnoeming van een paar derzelven kan onze lezers hiervan overtuigen. Bij de Nestoriaansche Christenen bestaat de eenstemmige overlevering, dat zij van Israël afstammen. De waarheid van deze overlevering wordt toegestemd door de aldaar mede woonachtige Joden en Mahomedanen. Zij worden door de hen omringende Turken, Perzen en
Kurden genoemd: Beni Israël (Zonen Israëls), Nazaréërs, Syriërs, Chaldéërs. Wij herhalen het, dit een en ander en nog veel meer, hetgeen de Schrijver aanvoert, is waardig onderzocht te worden. Voor zoo veel de smaak in zoodanig onderzoek zich niet bepaalt tot den geletterden stand, maar onder onzen landaard ook gevonden wordt bij de

{==560==} {>>pagina-aanduiding<<}
zoodanigen, die onbekend zijn met het oorspronkelijke van dit werk, heeft de Vertaler zich aanspraak verworven op den dank van ons beschaafd publiek; terwijl voor 't overige het boek menige belangrijke en aangenaam onderhoudende bijdrage oplevert voor de kennis der landen en volken, over welke het verhaal handelt.
Het aangemerkte diene, om eene gunstige ontvangst aan dit werk te verschaffen.





Schoenlein's klinische Lessen, in het Charite-Hospitaal te Berlijn; geredigeerd en uitgegeven door Dr. L. Güterbock. Uit het Hoogduitsch vertaald door J.C.E. van Campen, Officier van Gezondheid der 3de Klasse. Met eene Voorrede en eenige Aanteekeningen voorzien door Dr. C. Gobée, Officier van Gezondheid der 1ste Klasse, enz. In III Stukken. Te Utrecht, bij J.G. van Terveen en Zoon. 1845. In gr. 8vo. 578 bl. f 5-10.

Er zijn weinige werken van wetenschappelijken aard in den lateren tijd in het licht verschenen, welke, zonder zelve eene eigenlijke polemische strekking te hebben, zoozeer de gemocderen in beweging hebben gebragt, als schoenlein's Klinische Vorträge, herausgegeben von Dr. güterbock, van welke wij hier eene Nederduitsche vertaling aankondigen. ‘De kritiek heeft zelfs de grenzen der welvoegelijkheid overschreden,’ - om de woorden van Dr. gobée te gebruiken, - ‘en heeft een hartstogtelijk karakter aangenomen, geheel onwaardig bij de behandeling eener wetenschappelijke zaak.’ Prof. schoenlein had door zijn klinisch onderwijs zoowel, als door de uitstekende leerlingen, welke hij had gevormd, eenen grooten naam niet alleen in Duitschland, maar ook buiten zijn vaderland verworven. Het is grootendeels aan hem, dat de geneeskunde hare meer positieve rigting te danken heeft, daar hij op zijne kliniek het eerst op eene grootere schaal, dan men zulks tot hiertoe gewoon was, schei- en natuurkunde aan het ziekbed heeft toegepast. Intusschen, de man, van wien zulk een naam uitging, had zich door geene geschriften aan het lezend publiek bekend gemaakt, de man,

{==561==} {>>pagina-aanduiding<<}
die als klinisch leeraar eenen Europeschen naam had, was als geleerde, in den gewonen zin des woords, niet bekend; want zijne ‘Vorlesungen,’ welke in 4 Deelen door eenige zijner leerlingen reeds vroeger zijn uitgegeven, hoeveel voortreffelijks zij ook bevatten, dragen al te zeer de blijken van met overhaasting door eenige eerstbeginnenden gedurende den collegietijd te zijn afgeschreven, dan dat wij deze als eenen maatstaf mogen gebruiken, om den meester te beoordeelen. Het was derhalve aan het geneeskundig publiek hoogst welkom, toen Dr. güterbock, reeds door vroegeren arbeid gunstig in de wetenschap bekend, het ondernam, eenige ziektegevallen uit schoenlein's kliniek, zoo veel mogelijk met des leeraars eigene woorden, mede te deelen. Die taak was echter moeijelijk, nog veel moeijelijker, dan het opteekenen van de woorden des leeraars in de collegiezaal. Dr. güterbock stond hier ook zelf aan het ziekbed, hij moest zijne aandacht verdeelen tusschen den lijder, waarover gesproken werd, en den meester, die over dien lijder sprak. Deze moeijelijkheid hebben velen der beoordeelaars over het hoofd gezien en zij zijn hierdoor verleid, niet alleen güterbock op eene onregtmatige wijze hard te vallen, maar ook om een onjuist oordeel over schoenlein zelven te vellen. Vanhier menige bitse uitdrukking, welke bijv. voorkomt in de kritiek van Dr. scharlau en Dr. lehrs, die reeds weinige weken na het verschijnen van het 1ste Stuk der Vorträge het licht zag. Maar ook de verdedigers der Vorträge (Dr. sifbert en Dr. c.a.w. richter) gaven hunne tegenpartij in grofheid van uitdrukking niets toe, en men mag, onzes inziens, gerustelijk stellen, dat
het boek door zich zelf beter wordt verdedigd, dan door deszelfs (ongeroepene?) kampvechters. Intusschen is de brochure van Dr. richter (Dr. schoenlein und sein Verhältniss zur neuen Heilkunde, mit Berücksichtigung seiner Gegner, 1843. Berlin) daarom van meer belang, dan de andere polemische geschriften over dit onderwerp, omdat zij ons niet alleen meerdere bijzonderheden omtrent schoenlein's onderwijs mededeelt, maar ook eenige inlichting geeft omtrent de wijze, waarop Dr. güterbock schoenlein's Vorträge heeft opgeteekend: ‘Aan het ziekbed staande onderzoekt schoenlein eerst den lijder’ - dus lezen wij daar onder anderen - ‘de diagnose wordt opgemaakt, de prognose ontwikkeld en de indicatie bepaald.

{==562==} {>>pagina-aanduiding<<}
Daar het aantal toehoorders te groot is en het meerendeel derzelve te ver verwijderd staat, om dit alles, wat daarenboven door verscheidene vragen der aanwezigen en door het scheikundig onderzoek der excreta wordt afgebroken, te kunnen hooren, treedt schoenlein, alvorens hij een tweede ziekbed bezoekt, in het midden der zaal en rekapituleert, in de hoofdzaken, de aan het ziekbed ontwikkelde ziektegeschiedenis. Dit laatste nu is het, wat Dr. güterbock mededeelt. Er ontbreken hieraan dus, uit den aard der zaak, de naauwkeurige details, welke reeds aan het ziekbed uitvoeriger waren ontwikkeld.’
Men zoude zich dan ook bedriegen, indien men hier volledige ziektebeelden verwachtte; de zoo even opgegevene wijze, waarop güterbock deze klinische lessen heeft geredigeerd, maakte het reeds onmogelijk, dat hij iets zoodanigs leveren kon; maar daarenboven het is ook geene kliniek voor eerstbeginnenden, maar voor hen, die reeds eenigzins gewoon zijn zieken te zien, voor jonge artsen namelijk; en eindelijk ook moet men wel in het oog houden, dat de hoorders de natuur voor zich hadden, en dat schoenlein derhalve veel kon weglaten wat in leerboeken en voor eerstbeginnenden wordt vereischt. Neemt men bijv. het eerste ziektegeval van typhus abdominalis, dan valt het in het oog, dat men in de drie reeksen van verschijnselen, waaruit schoenlein (bl. 20) tot het stellen zijner diagnose komt, geenszins een volledig beeld van genoemde ziekte verkrijgt, en dat er voor vittende kritiek eene wijde deur openstaat. Maar houdt men de bovengenoemde omstandigheden in het oog, dan is het duidelijk, dat de hoorders voor het oogenblik aan de aanwijzing dezer drie reeksen van symptomen genoeg hadden; daarenboven vindt ook de lezer in de vijf volgende ziektegevallen genoeg bijzonderheden, waardoorhij het ontbrekende kan aanvullen, om zich een volledig ziektebeeld van den typhus te vormen; bijzonder leerrijk is vooral het vierde ziektegeval, daar het een voorbeeld oplevert, met hoe veel verschillende ziekelijke aandoeningen die algemeene toestand, welken wij typhus noemen, kan zamengesteld worden. - Men zoude verder ook verkeerd doen, indien men deze klinische lessen van schoenlein wilde vergelijken met uitgegevene klinieken van andere groote mannen, met name met de Clinique médicale van andral; de maatstaf ter vergelijking zoude zeer onbillijk

{==563==} {>>pagina-aanduiding<<}
zijn voor schoenlein. Andral koos zelf uit zijne ziektegevallen de zoodanige uit, welke hij geschikt oordeelde, om tot eene bepaalde ziektengroep zamengevoegd te worden; hij had de aan het ziekbed waargenomene bijzonderheden als 't ware op zijn studeervertrek voor zich, hij had tijd en gelegenheid er à tête reposée een resumé van te maken en hierbij al die hulpmiddelen te gebruiken, welke zijne geleerdheid en zijne boekenkast hem aan de hand gaven. De ziektegevallen van schoenlein zijn niet door hem zelven, maar door güterbock uitgezocht; het zijn deels de zoodanige, welke güterbock voor het oogenblik het meest boeiden en welke hij derhalve ook het naauwkeurigst opteekende, deels ook de zoodanige, welke voorkwamen op eenen tijd, waarin welligt de verzamelaar in de beste stemming was, om naauwkeurig op te teekenen. Maar daarenboven, schoenlein sprak hier voor de vuist en - aangenomen, dat de verzamelaar alles naauwkeurig heeft terug gegeven, - men moet wel bedenken, dat de groote man hier sprak, zoo als het hem oogenblikkelijk voor den geest kwam, zoo als het de behoefte van het oogenblik vereischte en in allen gevalle geenszins met oogmerk, dat zijne woorden voor de pers zouden worden opgeschreven. Waarlijk, indien men dit bedenkt, dan klimt onze bewondering voor den man, die zoo juist en met zoo veel geleerdheid spreken kon. Men kan nu welligt hiertegen inbrengen, dat deze omstandigheden de kritiek ten opzigte van schoenlein wel is waar ontwapenen, maar dat zij met des te grootere kracht op güterbock moet aanvallen, die ongevraagd datgene aan de drukpers overleverde, wat niet voor dezelve was bestemd. Wij zouden zulks toegeven, indien hier inderdaad iets was geleverd, wat den
grooten man onwaardig was, of wat voor het heil der wetenschap en der menschheid beter ware achterwege gebleven. Doch juist dit ontkennen wij. Wij ontvangen hier in deze klinische lessen eenen schat van scherpzinnige opmerkingen, welke wel is waar dikwijls slechts fragmentarisch of episodisch zijn medegedeeld, maar welke toch voor den praktischen geneesheer van het hoogste belang zijn. Strenge en consequente toepassing van het natuur-, scheikundig en mikroskopisch onderzoek kenmerkt het ziekenexamen van schoenlein; maar hierbij zijn de algemeene symptomen niet verwaarloosd, en hierdoor zijn de gevolgtrekkingen tot den aard der ziekte ook doorgaans juist;

{==564==} {>>pagina-aanduiding<<}
enkele natuurlijk uitgezonderd, zoo als bijv. die op bl. 41 sqq., waar uit een enkel toevallig aldus voorgekomen geval wordt aangenomen, dat in typhus de bloedligchaampjes verminderd zijn, en op deze vooronderstelde vermindering (bl. 46) zelfs eene parallel tusschen typhus en chlorose wordt opgetrokken. Kenmerkend voor deze kliniek is verder de beoordeeling der verschijnselen, welke gedurende het verloop der ziekte voorkomen; schoenlein tracht overal op te sporen, waar hij de verschijnselen op rekening der ziekte en waar hij dezelve op rekening der gebruikte geneesmiddelen moet schrijven; zulks is des te meer van belang, daar men over het algemeen niet kan zeggen, dat schoenlein - althans in de medegedeelde gevallen - eene passieve wijze van behandeling volgt; deze strenge scheiding van ziekteverschijnselen en geneesmiddel-symptomen is voor jongere en oudere geneesheeren hoogst gewigtig. Daar, waar de ziekte doodelijk eindigde, worden de lijkopeningen wel kort, maar zakelijk medegedeeld; zij zijn over het algemeen minder uit een pathologisch - anatomisch oogpunt, dan als contrôle voor de diagnose en voor de behandeling van belang; enkele malen werd de diagnose bij de lijkopening niet bevestigd, maar welk klinisch leeraar heeft hier wel niet eens in hetzelfde geval verkeerd als schoenlein? Zekerlijk zullen weinigen met meerdere opregtheid hunne dwaling hebben erkend.
De klinische lessen van schoenlein, zoo als güterbock ons dezelve mededeelt, geven ons eindelijk eengetrouw beeld van de eigenaardige voordragt van schoenlein; het is ons bijna overal duidelijk, dat de man zóó en niet anders moet gesproken hebben; de individualiteit van den beroemden meester komt er scherp in uit. Leest men bijv. het vierde ziektegeval oplettend door, dan ontwaart men overal, dat de geneesheer er als 't ware ongedurig over is, dat de genezing niet sneller vordert en dat er gedurig nieuwe complicatiën opkomen: ‘De lijder wil ons in het geheel maar niet met vrede laten. Er is mij zelden een geval van typhus voorgekomen, waarin zich zulke afwisselende verschijnselen voordeden, die zulk eene verschillende behandeling vereischten,’ (bl. 88.) Is het niet alsof wij schoenlein zelven deze woorden met een kwalijk verborgen ongeduld hooren uitspreken? In een ander geval (het 21ste) was de prognose aanvankelijk ongunstig, naderhand iets gunstiger,

{==565==} {>>pagina-aanduiding<<}
daarna weder ongunstig. Wie krijgt er nu de schuld van? De lijderes zelve, die een' raauwen appel heeft gegeten: ‘Daar de lijderes onze voorschriften niet wil volgen en zich zoo weinig tegen uitwendige schadelijke invloeden behoedt, zoo zullen wij met de voorzegging voorzigtiger moeten zijn,’ (bl. 325). In nog een ander geval (het 32ste) waar bij een phthisicus verschijnselen van diabetes waren voorgekomen, werd den lijder ter vermindering der urine-afscheiding opium toegediend, welk middel hij, zoo als doorgaans bij dergelijke zieken het geval is, in vrij groote giften verdroeg; nu werd de patient op de kliniek familiaarweg ‘onze opiumeter’ genoemd. Dergelijke phrases, welker aantal wij nog zouden kunnen vermeerderen, en die niet zelden eenigzins in platheid ontaarden, dragen ten duidelijkste de kenmerken van zoodanig uit den mond van schoenlein te zijn gevloeid. Denzelfden stempel der waarheid dragen de gedurig voorkomende uitvallen tegen Fransche en ook andere geneesheeren, met name tegen hahnemann (bl. 267 en elders). Bouillaud moet het vooral nog al eens ontgelden: ‘Men heeft in lateren tijd gemeend als iets nieuws te hebben ontdekt, dat ontstekingen van het hart zich met heeten rheumatismus verbonden. Zoo als bekend is, heeft bouillaud deze belagchelijke praetensie gemaakt; het is een oud lied, dat de Italianen naar het Noorden hebben gebragt, maar dat de Franschen, wegens de hoogte der Alpen, niet schijnen gehoord te hebben’ (bl. 256). Op eene andere plaats is het, bij gelegenheid van de vraag, in hoeverre aderlatingen in typhus zijn aangewezen, dat bouillaud wederom eenen aanval heeft te verduren. ‘De waarheid ligt, zoo al niet in het Fransche juste-milieu, dan toch in het goede Duitsche midden. Ik merk hier slechts op, dat ik evenmin tot diegenen behoor, die dit middel als de eenigste panacea tegen deze
ziekte beschouwen, zoo als eerst de Duitsche arts, de oude marcus heeft gedaan, die in Frankrijk later slechts naäpers heeft gevonden (ofschoon men den Franschen gaarne de prioriteit van deze scherpzinnige geneeswijze zoude kunnen toestaan), noch tot diegenen, die deze geneeswijze bij typhus geheel verwerpen,’ (bl. 66). Eene enkele maal ontmoeten wij zelfs uitdrukkingen, welke wij profaan zouden noemen. Schoenlein waarschuwt bijv. (bl. 460) tegen het onberaden gebruiken van zoogenaamde oplossende middelen in gevallen, waar ongeneeslijke desorganisaties van

{==566==} {>>pagina-aanduiding<<}
belangrijke ingewanden aanwezig zijn, als welke middelen geen voordeel aanbrengen, maar daarentegen dikwijls schaden: ‘Ik weet wel,’ zegt hij, ‘dat het geloof aan die middelen bij de geneesheeren nog zeer krachtig is, en ik wenschte te kunnen zeggen: gaat heen, uw geloof heeft u geholpen.’ Wij willen er schoenlein niet hard over vallen, dat hij, door zijne luim vervoerd, zich eene dergelijke uitdrukking heeft veroorloofd; maar gueterbock had bij zijne zucht, om zijnen leeraar naar waarheid te schetsen, moeten bedenken, dat hij diens naam door de vermelding van dergelijke zoutelooze aardigheden weinig dienst bewees; welligt, dat güterbock de uitdrukking ook aardiger vond, dan schoenlein zelf.
Wij hopen door het vorenstaande eenigzins den geest en de strekking dezer klinische lessen te hebben aangetoond; ons verslag is reeds te uitvoerig geworden, dan dat wij hier eene inhoudsopgave willen laten volgen; genoeg zij het, aan onze lezers de verzekering te geven, dat deze klinische lessen menig belangrijk ziektegeval bevatten, en dat ziekten der voornaamste organen in dezelve worden behandeld. De vertaling is over het algemeen zeer goed uitgevallen; men bespeurt doorgaans niet, dat men eene vertaling leest; op enkele germanismen stootten wij, zoo als: controvers, voor verschil van meening of iets dergelijks, meerdere (mehrere) voor verscheidene enz.; hypocratisch voor hippocratisch zouden wij voor eene schrijffout of drukfout van den Nederduitschen uitgever hebben kunnen houden, indien wij ons niet meenden te herinneren, deze zonderlinge fout ook in het oorspronkelijke te hebben aangetroffen. Eenige weinige aanteekeningen van Dr. gobée verhoogen de waarde van deze Nederduitsche uitgave; wij hadden echter wel gewenscht, dat de kundige Redacteur van het Tijdschrift Kliniek minder spaarzaam met zijne aanteekeningen ware geweest; waarschijnlijk evenwel hebben zijne veelvuldige bezigheden hem verhinderd, aan zijne aanmerkingen eene zoodanige uitbreiding te geven, als wij wenschelijk zouden geacht hebben.

De tachtigjarige oorlog der Nederlanders tegen de Spaansche overheersching. Naar de beste hulpbronnen bewerkt door Otto von Corvin Wiersbitzky. Uit het Hoog-
{==567==} {>>pagina-aanduiding<<}
duitsch. IIde en IIIde Deel. Met oorspronkelijke Platen en Portretten. Te Amsterdam, bij M.H. Binger. 1845. In gr. 8vo. Te zamen 1357 bl. f 16-:

Ofschoon Rec. in de aankondiging van het 2de, 3de en 4de Stuk van het eerste Deel dezes werks (Vaderl. Letteroef. 1843, bl. 603) gezegd heeft, met de verdere vermelding te zullen wachten tot dat het geheel het licht zoude zien, zoo deed echter de belangrijkheid van de aanmerkingen en toevoegselen, die op hetzelve te maken zijn, hem hiervan afzien; ook vertrouwt hij de lezers van dit Tijdschrift geene ondienst te doen met het geven van een verslag van hetgeen van het werk, na zijne laatste aankondiging, is uitgegeven, te meer, daar het schijnt, dat er nog een geruime tijd verloopen zal, eer het werk geheel compleet zal zijn.
Hebben wij in onze vorige aankondiging wiersbitzky's arbeid als aller belangstelling waardig vermeld, wij mogen van dit gezegde niets terngnemen, daar, naar mate de gebeurtenissen in belangrijkheid voor iederen vriend des vaderlands toenemen, ook naar die mate al het goede en voortreffelijke vermeerdert, dat wij in dien arbeid reeds mogten opmerken.
Hetgeen wij in ons laatste verslag aanmerkten, herhalen wij hier, dat wij aan de eer onzer natie zouden vermeenen te kort te doen met op te geven, wat in een werk over den tachtigjarigen strijd onzer voorvaderen al zoo behandeld wordt, en wij zouden ook de grenzen eener beoordeeling verre te buiten gaan, indien wij al de bijzondere gebeurtenissen, waarbij de Schrijver, ingevolge zijn plan, moet stilstaan, wilden aanstippen. Wij bepalen ons dus tot de volgende punten:
De beide voor ons liggende Deelen zijn, even als het eerste, in boeken en deze weder in hoofdstukken verdeeld. Met het vervolg van het 2de boek wordt het tweede Deel geopend, en dat wel met het achtste hoofdstuk van genoemd boek, beginnende met de geheime beraadslagingen tot den St. Bartholomeus-nacht in Frankrijk, welke op de Nederlandsche zaken zulk een' treurigen invloed had, doch die door de overrompeling van Bergen in Henegouwen door Graaf lodewijk van nassau werd voorafgegaan; welke gebeurtenis, zoo belangrijk voor ons vaderland, door den tweeden togt des Prinsen van oranje gevolgd werd, welks misluk-
{==568==} {>>pagina-aanduiding<<}
king Bergen, door den Hertog van alva inmiddels belegerd, ten laatste deed overgaan.
Het IXde hoofdstuk bevat een uitvoerig verhaal van de belegering van Haarlem door Don frederik van toledo in 1572 en 73.
In het Xde hoofdstuk worden de krijgsverrigtingen in Zeeland, de gelukkige zeegevechten der Watergeuzen, de mislukte aanslag op Tholen enz. getrouwelijk afgeschetst.
Het XIde hoofdstuk begint met de gevolgen van de inneming van Haarlem, bevat een verhaal van het vergeefsche beleg van Alkmaar, van den slag op de Zuiderzee en eindigt met het vertrek van den Hertog van alva uit de Nederlanden.
Het 1ste hoofdstuk van het 3de boek begint met de aanstelling van Don louis de requesens tot Landvoogd der Nederlanden; de Schrijver geeft vervolgens een getrouw verhaal van de gesteldheid der Nederlanden gedurende dien tijd, van de poging om Middelburg te ontzetten, dat zich later, benevens Arnemuiden, aan den Prins van oranje overgeeft, van den mislukten aanslag des Prinsen op Antwerpen en dien van den Heer van noircarmes op Gouda.
Het 2de boek bevat, behalve andere berigten, die over de onderhandeling van oranje en Graaf lodewijk van nassau met buitenlandsche Mogendheden; over den krijgstogt van Graaf lodewijk, zijne nederlaag en dood op de Mokerheide; de nederlaag der Spaansche vloot voor Antwerpen enz.
In het IIIde hoofdstuk wordt het beleg van Leiden beschreven. De overige hoofdstukken, waarmede het tweede Deel eindigt, gaan wij stilzwijgend voorbij.
In het VIde wordt de dood van requesens vermeld; het VIIde eindigt met de komst van Don jan van oostenrijk in de Nederlanden.
In het 4de boek, waarmede het derde Deel begint, worden de bedrijven van den nieuwen Landvoogd Don jan verhaald. Wij moeten ons tot deze vermelding alleen bepalen. Vooral dit gedeelte is rijk aan bijzonderheden; inzonderheid is de houding van den Prins van oranje tegenover Don jan meesterlijk geschilderd, en zien wij dien grooten man aan de rampvolle gebeurtenissen moedig het hoofd bieden. Nog grooter wordt hij in ons oog, wanneer wij hem, na den dood van Don jan, tegenover alexander van parma zijn

{==569==} {>>pagina-aanduiding<<}
bevrijdingsplan der Nederlanden rustig zien voortzetten; hiertoe moest vooral de Unie van Utrecht dienen, tot wier vermelding het IIde hoofdstuk van het 5de boek geheel gebezigd is.
De gebeurtenissen in het IIIde, IVde en Vde hoofdstuk laten wij onaangeroerd. In het VIde wordt het besluit medegedeeld, om den Hertog van anjou het bewind der Nederlanden in handen te geven. De Koning van Spanje wordt door de Staten vervallen verklaard van zijne regten op de Nederlanden; kort daarop volgt de ban van philips II tegen oranje, vervolgens laatstgenoemdens verdediging; eindelijk komt margaretha van parma als Landvoogdes in de Nederlanden.
In het VIIde, VIIIste en IXde hoofdstuk worden, behalve andere gebeurtenissen, ook die gedurende anjou's bewind naauwkeurig uiteengezet, en zien wij hem in het Xde zijn verraderlijk plan, de (mislukte) overrompeling van Antwerpen, ten uitvoer brengen, waarop hij kort daarna naar Duinkerken en vandaar naar Frankrijk terugkeert en sterft.
Het XIde en laatste hoofdstuk is geheel gewijd aan de onderhandelingen, om den Prins van oranje de Grafelijke waardigheid op te dragen, welk plan door zijne vermoording, den 10 Julij 1584, verhinderd wordt, en hiermede wordt het derde Deel besloten.
Uit deze beknopte inhoudsopgave blijkt, welk een ruim veld de Schrijver te bewandelen heeft; het opgegevene getuigt reeds, hoe naauwkeurig hij daarmede is te werk gegaan, terwijl men slechts de inhoudsopgave voor de beide Deelen hebbe na te gaan, om zich van die naauwkeurigheid nader te overtuigen. Daar echter alle menschelijke arbeid, ondanks de grootste oplettendheid, onvolledig is, zoo zal het niemand verwonderen, wanneer wij op des Schrijvers arbeid eenige aanmerkingen maken. En daar ons ettelijke feilen zijn in het oog gevallen, en het plan bij den Vertaler bestaat, om, wanneer het werk compleet zal zijn, bij het laatste Deel eene lijst met aanteekeningen en toevoegselen te geven, zoo meenen wij, om de belangrijkheid van het werk, ook de onze niet terng te mogen houden.
IIde D., bl. 68, spreekt de Schrijver van de Gasthuiskerk te Naarden. Deze werd toen (bij het vermoorden der burgers door de Spanjaarden) voor Stadhuis gebruikt; vanhier

{==570==} {>>pagina-aanduiding<<}
de verschillende berigten onzer historieschrijvers over het gebouw, waarin de moord voorviel.
De plaat tegenover bl. 70, voorstellende ‘hortensius op voorspraak van balmadio, zijn' vroegeren leerling, in het leven gelaten,’ is niet naar de historische berigten vervaardigd. Op dezelve toch wordt het ons voorgesteld, alsof hortensius op dat oogenblik in zijn boekvertrek was, hetgeen geheel strijdig is met het verhaal, dat hortensius zelf ons van zijn wedervaren in den Naardenschen moord heeft achtergelaten. Uit het van dat verhaal overgenomene door Mr. g. mees, az. (lambertus hortensius als Geschiedschrijver, bl. 34 en 35) blijkt, dat hortensius, nadat hij door vier soldaten hevig mishandeld was, in den kelder van zijn huis geworpen werd, door een' hunner, die hem daarna de keel trachtte af te snijden, doch hem spoedig weder losliet, uit vrees dat hem de buit ontgaan zoude; dat hortensius, van den doodschrik eenigzins bekomen, getracht heeft door de deur van zijn erf, die naar het kerkhof liep, zich te redden; dat hij zich daarop naar de kerk begeven heeft, waar hij weldra vijf andere gewapenden op hem zag afkomen: ‘toen,’ zegt hij, ‘zonk mij het hart in de schoenen, daar ik vreesde dat het nieuwe moorders waren, die men op mij afstuurde.’ Het waren echter afgezondenen van den Graaf van bossu, die hem wilden redden, naar 't schijnt op voorspraak van levijn weldam, eertijds leerling van hortensius (*). Hier komt dus de naam van balmadio niet voor. Boxhoorn (Theatr. Amst. 1632, fol. 343) noemt hem veldam, een Spanjaard. De Heer
mees merkt echter te regt op, dat, indien dit laatste waar is, zijn naam evenwel anders moet geklonken hebben.
Het getal der vermoorden in de kerk te Naarden is 400 burgers, benevens een aantal soldaten. Zie groen van prinsterer, Handboek, bl. 176.

(Het vervolg en slot hierna.)





Wetgeving en Armoede, beschouwd in betrekking tot het Misdrijf. Redevoering, uitgesproken in de afdeeling Zwolle van het Genootschap tot zedelijke verbetering der

{==571==} {>>pagina-aanduiding<<}
Gevangenen, den 10 Febr. 1846, door Mr. J.A. van Roijen. Te Zwolle, bij J.J. Tijl. 1846. In gr. 8vo. VII en 40 bl. f :-40.

Beoordeeling van het Ontwerp van Wet betrekkelijk de ondersteuning van Behoeftigen, door Mr. H. van Loghem, Ridder, Lid der Staten van Overijssel en Secretaris der Stad Deventer. Te Deventer, bij J. de Lange. 1845. In gr. 8vo. 68 bl. f :-75.

Wie heeft niet reeds de zoo belangrijke Verhandeling van den Heer Mr. j.a. van roijen, over de wetgeving en de armoede, beschouwd in betrekking tot het misdrijf, gelezen? Immers, aan de talrijke leden van het Nederlandsch genootschap tot zedelijke verbetering der gevangenen is zij rondgedeeld, en verdiende dit ten volle.
De hoofdoorzaak der toenemende verarming van de mindere standen in ons vaderland, waarin wederom de grond der vermenigvuldiging van misdrijven te zoeken is, vindt de Schrijver in de kwijning der welvaart bij den middelstand, die hoofdzakelijk leven moet van landbouw, koophandel, fabriekwezen en scheepvaart, doch de daartoe benoodigde lieden uit de lagere klassen niet aan het werk kan houden, als die takken van nijverheid te zwaar worden gedrukt. Dit is nu juist het geval. De verbazende renteschuld wordt bestreden uit belastingen, die inzonderheid den middelstand treffen, die de minste kapitalen op het grootboek of in certificaten heeft; derhalve niet terug ontvangt, wat hij opoffert, en alzoo jaarlijks zoo vele millioenen armer wordt, als waarmede de aanzienlijken hunne bezittingen en inkomsten zien vermeerderen. De bezuiniging bij 's lands geldmiddelen werkt insgelijks weder grootendeels ten nadeele van den middelstand. Het aantal dergenen, die de belastingen niet meer betalen kunnen, neemt alzoo jaarlijks toe. De Schrijver wenschte daarom slechts de grondlasten aan te houden, maar al de overige belastingen door die op de bezittingen of op de inkomsten, of op beide, geheel of bijna geheel te vervangen. Dit zou zeker iets anders zijn, dan de heffing, welke door de vrijwillige leening is voorgekomen, omdat bij die heffing het hoofdgeld zou zijn voldaan geworden, onverminderd de andere belastingen; terwijl de heffing, als blijvende belasting ten deze voorgeslagen, patent, perso-
{==572==} {>>pagina-aanduiding<<}
neel en inzonderheid de in- en uitgaande regten geheel of grootendeels zou doen vervallen. De middelstand zou buiten twijfel veel minder opbrengen, dan tegenwoordig. Handel en nijverheid zouden zich voelen opgebeurd. Al wierd er, ten gevolge van menigen valschen eed, veel verduisterd, al ligt zouden er 80 millioenen jaarlijks, en dat vooral uit de beurs der aanzienlijken, aan de schatkist toevloeijen, die dan de kleine ambtenaren en daarmede gelijk staanden wat minder zou
behoeven te beknibbelen dan thans het geval is, uit het jaarlijksch overschot nationale schuld zou kunnen amortiseren, en eindelijk, bij gedurig minder wordende behoeften, de belasting op de inkomsten (die ten minste boven die op de bezittingen te verkiezen is) van lieverlede tot minder ten honderd zou kunnen invorderen. Men denke eens ernstig na over die zaak, en over al wat verder in deze Verhandeling wordt aangevoerd, in 't bijzonder ook over de bevordering der binnenlandsche kolonisatie en der markenverdeelingen.
Minder gunstig moeten wij oordeelen over het tweede hier aangekondigde vlugschrift, ter aanprijzing van het gelukkig nu reeds ingetrokken ontwerp van wet, betrekkelijk de ondersteuning der behoeftigen. Het verwondert ons, dat de Heer Mr. van loghem, die toch telkens de bezwaren erkent, welke bij de aanneming van dat ontwerp zouden overblijven, het echter nog als het beste beschouwde, hetwelk men ter uitvoering zou kunnen leggen; en dat, ofschoon hij zeer wel bekend is met de literatuur over dat onderwerp, inzonderheid met de Proeve, om te geraken tot eene nieuwe algemeene Wetgeving op het Armwezen in Nederland, door den Heer f. van sorge, (Middelburg, 1842) en de Diaconie, beschouwd in hare betrekking tot het Armwezen, door den Heer j. van leeuwen (Middelburg, 1842.) Met verwijzing, zoo naar deze beide werkjes, als naar hetgeen later door genoemden Predikant van leeuwen en door verschillende Armbesturen tegen gedacht wetsontwerp is aangevoerd, eindigen wij, wenschende, dat weldra eenig nieuw ontwerp moge worden ingediend in den geest, die in de werken des Heeren van leeuwen en van sorge doorstraalt.





{==573==} {>>pagina-aanduiding<<}

Oorsprong en vermoedelijke Gevolgen van het Koninklijk Besluit van den 23 Mei 1845, omtrent de toelating van Studenten tot de Hoogescholen en Athenaea; door D. van Lankeren Matthes, Phil. Mag. Lit. Hum. Doctor. Te Amsterdam, bij P.N. van Kampen. 1846. In gr. 8vo. 47 bl. f :-60.

De Schrijver is zeer ingenomen met het bedoelde Besluit en deszelfs aanvankelijke ten uitvoer legging. Indien op den duur de Commissiën tot het afnemen der examina goed worden zamengesteld en met wijsheid blijven handelen, gelooven wij, om aan het slot dezer aankondiging vermelde redenen, stellig, dat zij veel goeds zullen kunnen uitwerken; maar één punt is er, hetwelk Referent steeds gestooten heeft, namelijk de regeling van het Hooger Onderwijs alleen bij Besluit. Meermalen hebben wij ons gevoelen over den zin van art. 224 der Grondwet, in tegenoverstelling van art. 59, te kennen gegeven. Zorg is heel wat anders dan uitsluitend opperbestuur, en zoo lang de Grondwet aan den Koning niet uitdrukkelijk de magt opdraagt, om het openbaar, hetzij dan hooger, middelbaar of lager Onderwijs, bij Besluit te regelen, zoo lang zal er tot dat alles eene Wet benoodigd zijn, die dan de bevoegdheid kan verleenen, om het eene en andere, hetwelk voor wettelijke bepaling niet vatbaar is, bij Besluit af te doen; en tot de zorg, welke de Regering voor het openbaar onderwijs dragen moet, behoort het voorstellen van doelmatige wetten. Dat echter eene Wet, gelijkluidend aan het bedoelde Besluit, niet ligtelijk zou zijn tot stand gekomen, is waarheid. Doch de fout ligt niet daarin, dat het geenszins beter zou zijn in dezen door wetten, dan door administrative verordeningen te worden geregeerd; maar veeleer hierin, dat, ten gevolge van het bestaande Kiesstelsel, de meerderheid der leden van de tweede Kamer der Staten-Generaal tot die familiën behoort, wier kinderen, toch reeds zeker, bekwaam of onbekwaam, hetzij een' post te zullen krijgen, bijna zoo ras zij gedoctoreerd zijn, hetzij geen' post te zullen behoeven, dan ook weinig werk van de studie maken, slecht voorbereid op de
Hoogescholen komen, en met weinig kunde, na privaat te zijn gepromoveerd, van de Akademiën terugkeeren. De

{==574==} {>>pagina-aanduiding<<}
zoodanigen worden allen Doctoren in de Regten, verwerven als Advocaten zich bijna geene praktijk; maar, hebben zij voor den schijn een jaar twee drie gepractiseerd, d.i. nu en dan voor een' dief of beurzesnijder gepleit, dan staan zij den man van kennis en ondervinding, die tot den werkzamen middelstand behoort en zich insgelijks aan de beoefening der regten gewijd heeft, in den weg, zoo dikwijls er in Hof of Regtbank eene vacatuur is. Het zijn toch vooral de aanstaande Juristen van voornamen huize, waar men de half mislukte kweekelingen der Latijnsche scholen onder zoeken moet: en zoo lang de Grondwet, inzonderheid op het Kiesstelsel, niet herzien is, zal het waarschijnlijk wel onmogelijk zijn, eene goede wetgeving op het onderwijs te verkrijgen.




Friedrich Schiller. Eene Schets van Sir Edward Lytton Bulwer, Bart., vertaald door S. Vissering. Te Amsterdam, bij P.N. van Kampen. 1845. In gr. 8vo. XII en 149 bl. f 1-50.

Wien kan het verwonderen, dat friedrich schiller eene uitzondering maakt op de onbekendheid, welke aan hedendaagsche buitenlandsche schrijvers, de Fransche misschien alleen uitgezonderd, bij het Engelsche letterkundig publiek ten deel valt? Vóór omstreeks twee jaren verschenen in Engeland, bijna gelijktijdig, van twee onderscheidene letterkundigen, even zoo vele uitgaven van schiller's kleinere gedichten, de eene onder den titel: The Poems and Ballads of schiller, van den ook bij ons met roem bekenden e.w. lytton bulwer, de andere van j.h. merivale: The minor Poems of schiller, translated for the most part into the same metres with the original. Het door den Heer vissering vertaalde, thans door ons aangekondigde werk is eigenlijk eene korte schets van schiller's leven, welke bij bulwer's vertaling als inleiding of voorrede gevoegd is. Bulwer wil zijne Engelsche uitgave beschouwd hebben als eene poging, om te voldoen aan eene behoefte, sedert lang in Engeland gevoeld, niet alleen door de beoefenaars der Duitsche letterkunde, maar ook door dezulken, die onbekend zijn met de taal van het oorspronkelijke, en begeerig om eenige stralen op te vangen van een Genie, hetwelk van

{==575==} {>>pagina-aanduiding<<}
zoo veel omvattenden en zoo magtigen invloed op Europa's intellectuéle ontwikkeling is geweest. De nu door ons aangekondigde Schets is zamengesteld uit de werken van schiller's jongste levensbeschrijvers, inzonderheid van hoffman, schwab, Mw. von wolzogen, en uit de Briefwisseling van schiller met zijne tijdgenooten. - Moge men nu ook willen beweren, dat, bij de veelvuldige beoefening der Hoogduitsche letterkunde in ons vaderland, de uitgave van bulwer's geschrift minder noodzakelijk is, om met den persoon en het leven van schiller bekend te worden, zoo zal toch ieder, die bulwer als uitstekend dichter, in den ruimeren zin des woords, en als keurig criticus kent, er prijs op stellen, om diens oordeel over schiller en zijne werken te vernemen. Hij heeft in deze Schets getoond, hoe ernstige en diepe studie hij besteed heeft aan schiller, aan geheel de Duitsche letterkunde, en aan de theorie der verhevenste kunst. Bulwer heeft hier in heerlijke trekken het leven geschetst van den dichter friedrich schiller, en wij gelooven met den Nederduitschen Uitgever, dat niemand ligt na hem dit beter doen zal.
Zoo vernemen wij dan hier, dat johann christoph friedrich schiller, de zoon van een' officier in Wurtembergsche dienst, geboren werd te Marbach bij Stuttgart in het jaar 1759. Zijne kindschheid bragt hij door in de romantische streek van het dorp Lorch en tusschen de daarbij gelegene bouwvallen van den ouden burg, welke vroeger de erfelijke zetel was der hohenstaufen. Na te Lorch eenig onderwijs in de oude talen genoten te hebben, werd de jonge schiller op veertienjarigen ouderdom opgenomen onder de kweekelingen van eene Akademie, door den toenmaligen Groothertog van Wurtemberg gesticht op een van zijne landgoederen. Volgens den wil van den Vorst, moest schiller in de regten studeren. Maar reeds vroeg had zich in den knaap eene besliste neiging geopenbaard voor de poëzij, en het onderwijs in de drooge beginselen der regtsgeleerdheid, hetwelk met klemmenden dwang gegeven werd, boezemde hem afkeer in. De hoofdtrek in schiller's karakter was zucht naar vrijheid, vrijheid van den geest, en hier werden geest en ligchaam beide tot machines gevormd. Bijzonder belangrijk is, bij de beschrijving van dit gedeelte van schiller's leven, het hoofdstuk, voorstellend: een blik op den toestand van een deel der Duitsche letterkunde, kort vóór

{==576==} {>>pagina-aanduiding<<}
de verschijning van die Räuber. De oude Gallomanie was geweken. Klopstock, lessing, wieland, herder, goethe en voss hadden bij hunne landgenooten den smaak voor de Duitsche letteren in het leven geroepen. Van de Fransche letterkundigen was het vooral rousseau, die op de Duitschers eenen vermogenden invloed uitoefende. Met rousseau verrees de groote sekte der Humanisten; eene school, die voorgeeft de menschelijke natuur boven de vormen der maatschappij te verheffen, die al wat hard en tiranniek is uit het gezellig leven wil verbannen, die alle menschen tot broeders wil maken, die de waardigheid van den mensch opvoert boven al de uiterlijke praal en pracht. Verschillend was de invloed, welken rousseau op herder, goethe en voss uitoefende. Herder verwierp alles van den Geneefschen schrijver wat zelfzuchtig en verwijfd was, om slechts van hem aan te nemen wat van geestkracht en menschenliefde getuigde. Herder werd de ware prediker der humaniteit. Terwijl rousseau aldus bij herder niet dan groote resultaten in het leven riep, waren de oorspronkelijke eenvoud en het herderlijke familieleven, waarvoor rousseau de bewondering der eenvoudige Duitschers gaande maakte, diep ingedrongen in den geest van een' onbeschaafden jongen Saks, johan heinrich voss, die onberekenbare diensten aan zijne moedertaal bewezen heeft. Ook goethe was toen niet, en welligt is hij het nooit geweest, ten eenemale vrij van den invloed van rousseau. ‘Trouwens, de groote verdienste van dien verbazenden man was de buitengewone plasticiteit en vatbaarheid voor elken indruk.
Is gevoeligheid aan de orde van den dag? Hij peilt hare diepste schuilhoeken. Is het ironie? Voltaire's grijns is zoet en lieftallig naast den ijzigen grimlach van den Booze, dien hij uit de hel opdaagt, om met menschelijke kennis te spotten en menschelijke liefde te ontheiligen. Valt de smaak op herderszangen en tooneelen van huiselijkheid? Hij wendt zich af van hoofsche grootheid en van de hemelvlugt der poëzij, om van den eenvoudigen voss te leenen; en hij brengt dezen ten gronde, door de schatten, welke hij uit het geleende weet te putten.’
‘Op dit tijdstip verscheen te Mannheim een zonderling, onbekookt, opgewonden melodrama, waarin onder de ruwste brokken van buitensporige uitdrukking een geest doorflikkerde, die de afspiegeling was van de geheele woelende en

{==577==} {>>pagina-aanduiding<<}
verwilderde wijsbegeerte van den dag, en dat bestemd scheen om de verkondiger en wegbereider te zijn van de omkeering eener wereld. Die Räuber zag het licht, en de beweging, welke het verwekte, verspreidde zich door geheel Duitschland, als vuur in het vlas. En niet alleen door Duitschland: in Frankrijk bragt het de vurigste geestdrift te weeg, en zelfs beroerde het de diepte van het kalme Engelsche overleg. Het was trouwens de waarachtigste revolutionaire verdichting, die ooit den sluijer had opgeligt van hetgeen er in de geschiedenis der eeuw verholen lag. Wat de invallen der oude Germanen waren geweest in de verwijfde en afgeleefde beschaving van Rome, dat was de uitbarsting van dezen nieuwen Germaan te midden der ziellooze vormen van de zamenleving, welke onder het ancien regime minder strekten om de deugd als wachters te omringen, dan om haar lijk in een graf besloten te houden.’
‘Die Räuber is ééne doorgaande uitdaging, bijtend en onverzoenlijk, tegen de ziellooze gebruiken, waarin rijper leeftijd welvoegelijkheid en de jeugd huichelarij ziet. De laagheid der wereld is het, die karl moor tot eenen misdadiger maakt; zijn overdreven zielenadel, buiten verhouding met de maatschappij, maakt hem daarvoor ongeschikt; omdat hij een reus is, kan hij niet met dwergen in vrede leven. Hij treedt het leven in met talrijke deugden, en de middelmatigheid des levens doet iedere deugd in hem eene zonde worden. Het is om zijn medegevoel met de braven en verdrukten, met de armen en lijdenden, dat de Halfgod aan de rots is geklonken, en ter prooije wordt aan den eeuwigknagenden gier.’
‘Men gevoelt, dat zoodanig eene gedachte, zoo opgevat en uitgewerkt, met al de kracht, die de hartstogten der menigte wijd en zijd in dwarreling doet omstuiven, op dat oogenblik veel kwaads moest stichten. Niemand kan den eens aangenomen gang der openbare meening eene andere rigting geven, zonder zoo wel kwaad als goed te doen. 't Zij genie in de scheppingen des geestes of wetenschap in de werktuigkunde eenen nieuwen weg breekt, in het eene geval moet veler begrip in wanorde geraken, in het andere moeten veler handen werkeloos worden. Maar genie en wetenschap mogen daarom niet ophouden te voldoen aan de groote voorwaarden van hun zijn; het eene moet blijven vernieuwen, de andere uitvinden. Zij beide zijn in het ze-
{==578==} {>>pagina-aanduiding<<}
delijk zamenstel der natuur de duurzaam werkende geneesmiddelen - de stortbaden - die eerst koortsachtig schokken, om daarna te zuiveren en te versterken. Maar niets kon meer verwijderd zijn van den wil des knaaps, uit wiens onvaste hand dit vormloos reuzengevaarte ontkwam, dan de deugd te ondermijnen in zijne teekening van de misdaad. Deugd was toen - wat zij tot het einde is gebleven - zijn ideaal; en zoo hij bij de eerste aanraking het standbeeld op het voetstuk deed waggelen, dan was het ten gevolge van de woeste drift zijner liefkozingen, waardoor hij het met levenswarmte zocht te bezielen.’
Schiller had de eerste schets van het drama bewerkt twee jaren vóór de uitgave; maar hij had ze voor zich gehouden, tot zijne studiën voltooid waren en hij (in het laatst van 1780) van den Groothertog zijne aanstelling tot heelmeester bij het Leger had bekomen. De onaangenaamheden, welke de vervaardiging van die Räuber hem berokkende, vooral van de zijde van zijnen Vorst, diens verbod om zich verder met de poëzij bezig te houden, een veertiendaagsch arrest, omdat hij zonder verlof te Mannheim eene openbare opvoering ten tooneele van zijnen eersteling had bijgewoond, bewogen hem, Stuttgart en het gebied van den Groothertog te ontvlugten. Na vele avonturen en omzwervingen vindt hij eene wijkplaats te Bauerbach, een landgoed bij Meiningen, tot dat hij in 1783 met eene geringe bezoldiging benoemd werd tot Tooneeldichter van den Schouwburg te Mannheim. Later verliet hij Mannheim, en begaf zich naar Leipzig, met het voornemen, om zich aldaar aan de regtsstudie toe te wijden. In 1787 deed hij eene reis naar Weimar, destijds in Duitschland wat Athene in de eeuw van perikles voor Griekenland was geweest, door het verblijf aldaar van goethe, herder, wieland, boettiger, en niet minder door den smaak en de begaafdheden van amalia, de moeder des regerenden Hertogs. De persoonlijke bekendheid, aldaar voor hem begonnen, met deze uitstekende mannen, benevens de belangstelling, welke eenige brokken van zijne reeds toen gedeeltelijk uitgegevene Geschichte des Abfalls der Vereinigten Niederlande hem verwierven, gaven aanleiding tot zijne aanstelling als Professor in de Geschiedenis aan de Hoogeschool te Jena, eene betrekking
voor hem zoo veel te wenschelijker, dewijl zij eene verbindtenis mogelijk maakte met zijne geliefde char-
{==579==} {>>pagina-aanduiding<<}
lotte von lengenfelt, met welke hij in het jaar 1790 door het huwelijk vereenigd werd. Deze vereeniging met eene voortreffelijke vrouw beantwoordde ten volle aan zijne verwachting en was zeer gelukkig. In het jaar 1799 verhuisde schiller, wiens ligchaamsgestel door eene borstkwaal ondermijnd werd, op raad van zijne geneesheeren, naar Weimar. De Groothertog stelde hem door een pensioen tot deze verandering van woonplaats in staat. In het jaar 1802 ontving hij, door de bemoeijingen van denzelfden Vorst, eenen Adelbrief. Aanvankelijk scheen het, dat de genoegens van het gelukkige huiselijke leven, het onbezorgde bestaan hem te Weimar ten deel gevallen, het verkeer met vrienden, onder welke hij zelfs den Groothertog mogt tellen, de eerbewijzingen, die hem ook elders, onder anderen te Berlijn en te Leipzig, werden toegebragt, eenen heilzamen invloed hadden op de gesteldheid van zijn ligchaam en van zijnen geest. Tot dit tijdperk van zijn leven behoort de vervaardiging van het Lied von der Glocke en van Die Jungfrau von Orleans. Maar reeds in de lente van 1805 werd schiller, na vele voorloopige waarschuwingen en verheffingen van de longkwaal, die hem verteerde, door zijne laatste ziekte aangetast, en blies kort daarna, in het vijfënveertigste jaar van zijn leven, den laatsten adem uit.
De beoordeeling van schiller's werken, in het Besluit, hetwelk bulwer op zijne Schets laat volgen, wordt daarom door ons zeer doelmatig geacht, omdat zij, door die werken steeds te beschouwen in verband met het tijdperk van des dichters leven, de strekking heeft, om aan de eene zijde den lezer te behoeden tegen eene blinde vooringenomenheid met alles, wat schiller heeft geschreven, maar ook aan de andere zijde veel te doen verschoonen, uit hoofde van de omstandigheden en nog niet voleindigde veredeling van het genie des grooten dichters, zoodat men in de laatste werken van schiller de reinheid der kunst en de rijpheid des verstands tegenover vroegere voortbrengselen zijner kunst, die vorm- en smakeloos, maar bruisend en medeslepend als een lavastroom waren, kan opmerken. Daar velen van onze landgenooten, niettegenstaande hunne bekendheid met het oorspronkelijke van schiller's werken, deze Schets van den oordeelkundigen Engelschen Schrijver niet zouden hebben leeren kennen, houden wij het er voor, dat de Heer

{==580==} {>>pagina-aanduiding<<}
vissering zich bij ons letterlievend publiek door deze welgeslaagde uitgave verdienstelijk heeft gemaakt. Vooral ook waarderen wij het in den Nederlandschen bewerker van het Engelsche geschrift, dat hij het niet aan teregtwijzing heeft laten ontbreken, waar de Engelschman geacht kan worden uitsluitend voor Engelschen geschreven te hebben, en schier alleen voor Engelschen verstaanbaar of belangrijk te zijn.
Om ons caractère de metier niet geheel te verloochenen, waartoe wij hier wel genegen zouden zijn, merken wij op, dat wij vonden: naaldenhout voor dennen of pijnboomen, heure voor hare, stormbad voor stortbad, en nimmer voor nooit.
Wij hopen door ons verslag de opmerkzaamheid van onze landgenooten op dit werkje te hebben gevestigd, niet twijfelende of ieder lezer van eenigen smaak zal het belangrijk, en in hetgeen hij, aangaande den beroemden Duitschen dichter, hier te weten komt, een aangenaam onderhoud vinden.




Rose d'Albret. Een Verhaal uit de tijden der Ligue. Naar het Engelsch van G.P.R. James. II Deelen. Te Amsterdam, bij P.N. van Kampen. 1846. In gr. 8vo. 676 bl. f 6-90.

Bij het aankondigen van eenen nieuwen roman van james heeft men blootelijk den lezer bekend te maken met de soort, waartoe hij behoort, om hem genoegzaam in staat te stellen over de waarde van het boek te oordeelen. Dit verhaal behoort tot zijne geschiedkundige romans, ofschoon het geschiedkundige daarbij minder op den voorgrond staat, dan bij andere zijner romans. Trouwens, hij had het tijdvak der Ligue, althans een vroeger gedeelte daarvan, reeds eerder behandeld, en behoefde zich dus minder in de geschiedenis zelve te verdiepen. Daardoor heeft hij meer ruimte kunnen besteden aan de schildering der situaties der handelende personen, en is daarbij wel eens wat breed geworden; eene fout, waarin hij meer vervalt, en die men zich hier ligt zal verklaren, wanneer men bedenkt, dat deze beide boekdeelen slechts zeer korte dagen omvatten, waarïn de geheele roman uitspeelt. Met dat al hebben wij het verhaal met genoegen gelezen, en stellen het op den middelsten trap, zoo wij vergelijkenderwijze zullen spreken; het

{==581==} {>>pagina-aanduiding<<}
behoort, onzes inziens, niet tot de uitstekendste, maar ook geenszins tot de minste werken van james. Meer nog beviel ons de lezing van:

De valsche Richard. Naar het Engelsch van G.P.R. James, door Boudewijn. II Deelen. Te Amsterdam, bij P.N. van Kampen. 1845. In gr. 8vo. 610 bl. f 6-:

De toestand van Engeland bij den opstand der Baronnen in de dertiende eeuw onder simon van montfort, Graaf van Leicester, de slag bij Evesham, waar deze dappere aanvoerder sneuvelde, Prins eduard, robin hood, zietdaar eenige der gebeurtenissen en personen, die hier eene rol spelen. De Schrijver is hier nog meer op zijn eigen terrein; zijne teekening van karakters en zeden, zijne schildering van de gebeurtenissen, en het verband, waarin hij de geschiedenis met den roman heeft gebragt, toonen, dat het vaderlandsche onderwerp hem wel zoo veel aantrok, en ons komt het voor, dat deze roman, waarvan wij den titel, gelijk die in het Hollandsch is gekozen, minder gelukkig vinden, onder de geschiedkundige romans van james eene hooge plaats inneemt, en, ook wat onderhoudenden verhaaltrant betreft, niet behoeft achter te staan bij den voorgaanden. Beiden getuigen van het veelzijdige talent des Schrijvers, en zullen zeker ook bij ons een gunstig onthaal vinden.
De beide titelvignetten zijn middelmatig, dat van den laatsten roman zelfs minder dan dat.

De wreker van den Bartholomeusnacht, of de belegering van Parijs door de Hugenoten. Een Geschiedkundig Romantisch Verhaal, door E. Therbet. Te Amsterdam, bij de Wed. L. van Hulst en Zoon. 1846. In gr. 8vo. 219 bl. f 2-40.

Ofschoon dit werk geschreven is in den trant der Engelsche historische romanschrijvers, wordt het echter op den titel aangekondigd als een oorspronkelijk Nederlandsch verhaal, terwijl ook de Schrijver zijne voorrede dagteekent uit Amsterdam. Als zoodanig is deze roman eene niet ongelukkig uitgevallene proeve van navolging in dit genre. Wij

{==582==} {>>pagina-aanduiding<<}
hebben wel het een en ander aan te merken op de beschrevene karakters van eenige der hier voorkomende personen. Richard is ons te zeer een Protestantsche Jezuit, bij wien het doel, om zijnen vermoorden vriend te wreken, de middelen heiligt; het karakter van clotilde is niet beduidend genoeg, om ten voorbeeld te strekken voor alle meisjes, die gelukkige echtgenooten willen worden; - het geheel evenwel is onderhoudend en de ontknooping aangenaam, zoodat de Schrijver genoegzamen aanleg toont te bezitten, om met een' goeden uitslag op het ingeslagen spoor voort te gaan.

Gedichtjes voor de Christelijke Jeugd. Tweede vermeerderde druk. Te Delft, bij H. Koster. In kl. 8vo. 64 bl. f :-70.

Godsdienstige Kindergedichtjes, voor Scholen en Huisgezinnen. Tweede vermeerderde druk. Te Delft, bij H. Koster. In kl. 8vo. 64 bl. f :-40.

Ornamenten voor de leerkamer van jonge lieden uit den beschaafden stand, opgedragen aan derzelver ouders, door Jacob Rotze, oud Lid der plaatselijke Schoolcommissie op 't Sant. Te Arnhem, bij W.J. Kruyt. In kl. 8vo. 110 bl. f 1-10.

Wij willen, hoewel reeds van deze gedichtjes eene beoordeeling is gegeven in No. III. 1845 van dit Tijdschrift, echter nog eenige aanmerkingen omtrent deze stukjes, vooral nu omtrent de daarbij gevoegde zangstukjes, mededeelen.
No. I bevat vrij goede stukjes. Ze zijn allen, zoo als de titel ook aanduidt, van een' godsdienstigen aard. Het is zeer moeijelijk, zoowel de gebeurtenissen, waaraan ons onze Christelijke feestdagen herinneren, als het lijden en sterven onzes Heeren, in gedichtjes, voor kinderen, in den waren toon, eenvoudig en verheven, bevattelijk en roerend, voor te stellen. De Heer keuskamp is hierin niet ongelukkig geslaagd. De gezangen op die onderwerpen, bij de Protestantsche kerkgenootschappen in gebruik, zweven ons, bij de behandeling van dergelijke zaken, altijd voor den geest: de Heer keuskamp beweegt zich echter in dezen zeer vrij.

{==583==} {>>pagina-aanduiding<<}
Of zij voor den leeftijd en de bevatting van kinderen, die nog op de Bewaarschool gaan, en waartoe deze gedichtjes, zoo als de vervaardiger zegt, in de eerste plaats zijn opgesteld, wel kinderlijk en bevattelijk genoeg zijn, zouden wij betwijfelen. Op den stroom van Kindergedichtjes, Bloempjes voor de Jeugd, Dichtkransjes enz. kunnen deze gedichtjes wel mededrijven. De keus van onderwerpen is gelukkiger dan de keus der zangwijzen, waarop ze in de scholen zouden moeten gezongen worden. Wij zeggen het zonder omwegen: die keus is met weinig smaak gedaan. Zoo ongerijmd het is, om b.v. Gezang 129, bij de Hervormden in gebruik, de stervende jezus, op de wijs van Ps. 65 te moeten zingen, zoo ongepast is het o.a. hier, om een versje, de Ondeugd getiteld, te zetten op de wijs van Ps. 134; het geheele stukje is ongeschikt voor die zangwijze. Dan moeten de kinderen, om nog iets te noemen, in een stukje, getiteld: mijne Ouders, de regels: Zoo als ik 't Va en Moê Uit wederliefde doe, op de wijs van den 21sten Psalm (de laatste regels) zingen! Hoe kan men zoo smakeloos te werk gaan? Zeer goed daarentegen is het stukje: de Sterrenhemel, op de wijs van Ps. 134, uitmuntend het: God onze Vader, op die van den 100sten Psalm gezet. Ongepast is, om dit nog op te merken, de wijs van Ps. 36 voor het stukje: het laatste Avondmaal. Men verbeelde zich o.a. de woorden: Ben ik het, Heer? - Ik immers niet? Vraagt elk, daar de een op d'ander ziet. Wie zou dit op zich laden! enz. op den zevenden regel en verv. van die psalmwijze te hooren aanheffen! Het gedichtje is ook geen van de gelukkigste. Wat verder de keus der zangwijzen betreft, genomen uit de werkjes van van dapperen, prinsen en
oudshoff, hierover denken wij, over 't algemeen, gunstiger.
Dan, genoeg! Wij maken deze aanmerkingen alleen, opdat men toch zorge geene gedichtjes te stellen op wijzen, geheel in tegenspraak, wat toonaard en voordragt betreft, met den inhoud; maar dat men onder de aandacht houde, dat woorden en wijs met elkander in overeenstemming moeten zijn; en dat men dus b.v. geen scheppingslied moet laten zingen op de wijs van Ps. 51, of geen boetpsalm op de wijs van Gez. 1, bij de Hervormden in gebruik; met één woord, geen Ambrosiaanschen Lofzang, geen Te Deum laudamus op de wijs van het Requiem van den onsterfelijken mozart.

{==584==} {>>pagina-aanduiding<<}

In het vervolg, wanneer de Heer keuskamp iets dergelijks onderneemt, zij hij in het kiezen der zangwijzen gelukkiger. Overigens wenschen wij, dat het boekje nut stichte.
Met de uitgave onder No. H, wel onder een' anderen titel, maar geheel van denzelfden inhoud, doch voor schoolgebruik bestemd, moge dat doel aldaar worden bereikt. No. I is met een vignet versierd, voorstellende den Heiland, waar de kinderkens tot Hem komen.
No. III. Geen Dorische, geen Iönische of Corinthische ornamenten, maar zedelijke ornamenten! Met den titel hebben wij niet veel op, en vinden dat woord ornamenten hier vreemd en gezocht; doch, hoe dit zijn moge, wij willen niet in beeldspraak voortschrijven, maar liever zeggen, dat de zedespreuken, gezegden, spreekwijzen en herinneringen, hier voorkomende, zeer doeltreffend zijn uitgebreid. Vele spreuken van Heidensche en Christelijke wijsgeeren komen hier voor, en worden leerzaam behandeld; misschien doorgaande wel wat al te streng betoogend. Een of ander door voorbeelden uit het dagelijksche leven of ook wel uit de geschiedenis opgehelderd, had de lezing aangenamer en smakelijker gemaakt en nog meer de belangstelling opgewekt. Koopt den tijd uit. Haast u langzaam. Die waagt die wint. Zwijgen beter dan spreken. Maat houdt staat e.d. zijn, in den voorgenomen trant, zeer goed bewerkt; en het boekje kan, in handen van jongelieden uit den beschaafden stand, wel zijne nuttigheid hebben. Kon men er velen maar meer toe krijgen, om zich nog niet te ver in jaren gevorderd of te wijs te wanen, om dergelijke zedelessen in het geheugen en in het hart te prenten! Hiertoe werke de poging van den Heer rotze mede, wien wij danken voor die ornamenten, wenschende dat veler hart er door versierd moge worden met die deugden, die ons schoonste sieraad zullen zijn dáár, waar wij een gebouw hebben, niet met handen gemaakt, maar eeuwig in de hemelen.

Boekbesch. No. XI, bl. 497. reg. 8 v.o. lees: jamblichus; en reg. 1. v.o. praxeas.


{==585==} {>>pagina-aanduiding<<}

Boekbeschouwing.

Sermons par Athanase Coquerel, l'un des Pasteurs de l'Eglise réformée de Paris. 4me Recueil. Paris, Ab. Cherbuliez et Cie. gr. 8vo. 480 bl.

De Heer coquerel heeft te lang in de naauwste betrekking gestaan tot de aanzienlijkste der Waalsche gemeenten in ons vaderland, dan dat wij een woord ter regtvaardiging zouden behoeven te gebruiken bij het aankondigen van den laatsten bundel zijner leerredenen, ofschoon deze eene vreemde pers heeft verlaten. De naam van den beroemden kanselredenaar is bij zeer velen onder ons levendig gebleven, die zich nog met genoegen zijne welsprekende en indrukmakende taal herinneren en de stichting, welke zij dikwijls onder zijne prediking vonden. Wij zijn verre van zijne wijze van prediken in allen opzigte goed te keuren, en zouden hem niet gaarne onzen jongen predikanten als modèl voorstellen. Maar bij veel, wat ons gebrekkig in den vorm voorkomt, was er uit zijne predikwijze en voordragt veel goeds te leeren, en bezat hij in hooge mate de gave, om zijne hoorders aan zijne woorden als te boeijen.
Ook de lezing van dezen bundel zijner leerredenen heeft Rec. op nieuw den bekwamen en welsprekenden man doen bewonderen, maar ook tevens in meer dan één opzigt levendig het verkeerde van zijne preekmanier doen gevoelen. Wanneer wij de onderwerpen nagaan, die in deze leerredenen behandeld worden, dan treft ons over het algemeen hunne belangrijkheid. Vele strekken ons al aanstonds ten blijk, dat wij hier geenen alledaagschen prediker ontmoeten, zij leggen niet elkeen voor de hand; zij getuigen van scherpzinnige opmerking en eigene wijze van opvatting; zij hebben niet zelden, voor den predikstoel althans, zekere nieuwheid, iets verrassends, waardoor de belangstelling van den hoorder ongetwijfeld geprikkeld

{==586==} {>>pagina-aanduiding<<}
wordt; of zij behandelen vraagstukken, wier oplossing elken nadenkende zeer ter harte gaat, of staan in dadelijk en regtstreeksch verband met de omstandigheden, waarin velen verkeeren. Niet, dat wij al die onderwerpen evenzeer ter behandeling in leerredenen geschikt zouden keuren; er zijn er onder, die door het vreemde meer verwondering, dan door het vruchtbare goedkeuring zullen vinden. Daaronder rekenen wij de eerste, die getiteld is: La religion des hommes, des anges et des démons. Men vraagt zichzelven bij het hooren van dit thema als onwillekeurig af, wat de redenaar met deszelfs behandeling kan bedoeld hebben, waar hij, wat engelen en duivelen aangaat, stoffe genoeg zal vinden voor zijne rede; wat de laatsten betreft, denkt men terstond aan de plaats, die hier tot tekst is gekozen, Jac. II:19; maar behalve dat deze weinig tot ontwikkeling aanbiedt, spreekt zij ter naauwernood van de godsdienst des menschen, in het geheel niet van die der engelen. Leest men het stuk zelf, dan valt het dadelijk in het oog, dat de mindere gepastheid van het eigenlijke onderwerp den redenaar genoopt heeft, om een groot gedeelte van zijne rede aan de behandeling van geheel iets anders toe te wijden. Van bl. 8 tot 21 houdt hij zich bezig met het bewijs dat er engelen bestaan; iets, hetgeen wordt voorgesteld als de natuurlijke gevolgtrekking van ons nadenken, als het algemeene geloof der menschen, als de stemme der hemelen boven ons, als de uitdrukkelijke leer der openbaring, terwijl eindelijk algemeene wetten en begrippen op hen worden toegepast. Bij deze opgave valt het eenzijdige van het tot dusverre door den redenaar behandelde reeds terstond in het oog. Terwijl er veel wordt in het midden gebragt ter staving van het bestaan der engelen, blijft de veel moeijelijker en veel betwister vraag naar het bestaan der duivelen onbeantwoord, of liever wordt dit als het van zelf sprekend en onaangevochten gevolg van
het eerste aangenomen. Er worden vervolgens enkele bladzijden besteed, om aan te toonen, wat volgens coquerel het onderscheidende kenmerk is der godsdienst van menschen, engelen en duivelen,

{==587==} {>>pagina-aanduiding<<}
en dat is: ‘Le démon tremble; l'ange contemple; l'homme espére. De toepassing, zoo het eene toepassing heeten mag, is deze: zorgt, dat uwe godsdienst niet van hoop tot siddering oversla; ‘aspirez à changer votre religion d'hommes en la religion des anges.’
Doch zoo Rec. zich noch met het onderwerp noch met de wijze van behandeling van deze eerste leerrede kan vereenigen, er zijn andere onderwerpen, die hem om hunne belangrijkheid, nieuwheid of gepastheid bijzonder troffen. Hij rekent daaronder de tweede: Dieu selon l'Evangile, de zesde, le Christianisme en harmonie avec nos facultés, de zevende: l'accord des sentiments sur la morale et leur diversité sur le dogme, de negende: l'immortalité immédiatement après la mort, de elfde: la civilisation sans la religion, de veertiende: le culte selon le Protestantisme, en de vijftiende of laatste: les changements de religion. Ook de overige leerredenen loopen over stoffen, die, schoon ook tot de meer gewone behoorende, nogtans der behandeling overwaardig zijn; zij zijn deze: No. 3, les trois aspects de la charité divine, No. 4, la nécessité du regne de Christ, No. 5, conformité des opinions sur le Christ, No. 8, l'homme devant la nature, No. 10, l'homme se retrouvant après la mort, No. 12, la résignation selon l'ancien et le nouveau testament, en No. 13, le devoir du riche et le droit du pauvre.
Bij het beoordeelen van leerredenen doen wij natuurlijk de vraag, in welke betrekking het behandelde onderwerp met den gekozen tekst staat; dit toch is het kenmerkende der leerrede, hetgeen haar van alle andere redevoeringen onderscheidt, dat haar onderwerp door de keuze van eene uitspraak der Heilige Schrift bepaald wordt; zij zal dus in vorm voortreffelijker zijn, naar mate zij zich naauwkeuriger aan het in dien tekst liggende onderwerp bindt. De beste voorbeelden van onze Nederlandsche predikwijze leveren daarvan sprekende proeven op, en het zoogenaamde motto-preken, waarbij de tekst slechts in een zeer verwijderd verband staat met de leerrede zelve, is stellig af te keuren en vindt ook onder ons tegenwoordig zelden bijval.

{==588==} {>>pagina-aanduiding<<}
Hoe Bijbelscher ook in dat opzigt de stukken zijn, hoe meer zij aan de vereischten eener goede preek voldoen. Bij buitenlanders in het algemeen schijnt daar minder aan te worden gehecht, en ook in dezen bundel ontbreekt het niet aan stukken, waarvan de onderwerpen schier ten eenemale buiten alle verband met den tekst staan. Bij het hooren lezen, als tekst, van Psalm CIII:14: Hij weet, wat maaksel wij zijn, zou niemand verwachten, het thema van de zesde leerrede te zullen hooren behandelen en bewijzen, dat het Evangelie in overeenstemming is met ons verstand, onze verbeelding, ons geweten, ons gevoel. Evenmin zou men uit Rom. II:14: Want wanneer de Heidenen, die de wet niet hebben, van nature doen de dingen, die der wet zijn, deze de wet niet hebbende zijn zichzelve eene wet, ligt opmaken, dat over der menschen verschil van gevoelen ten aanzien van het leerstellige, hunne eenstemmigheid ten opzigte van de zedelijke wet zal gesproken worden. Er is vrij wat voorafgaande ontwikkeling noodig, om de hoorders op de hoogte te brengen, hoe een tekst als 1 Kon. X:27: En de koning maakte het zilver in Jeruzalem te zijn als steenen, en de cederen maakte hij te zijn als de wilde vijgeboomen, die in de laagte zijn, in menigte, bij mogelijkheid aanleiding kan geven, om te spreken over: la civilisation sans la religion. En deze voorbeelden zouden met andere te vermeerderen zijn. Onbillijk evenwel zouden wij handelen, indien wij niet erkenden, dat er andere leerredenen zijn, wier teksten meer in verband staan met het behandelde onderwerp en eene enkele maal zelfs geheel tot leiddraad verstrekken. Daaronder tellen wij de tweede over Joh. I:18: Niemand heeft ooit God gezien;
de eeniggeboren zoon, die in den schoot des vaders is, die heeft hem ons verklaard; de vierde over 1 Cor. XV:25: Want hij moet als koning heerschen, tot dat hij al de vijanden onder zijne voeten zal gelegd hebben; de vijfde over Marc. VIII:27b:Wie zeggen de menschen dat ik ben? en anderen. Over het algemeen evenwel is het gebruik van den tekst veel minder, dan wij dat zouden wenschen, waar wij als

{==589==} {>>pagina-aanduiding<<}
ten voorbeelde, hoe men behoort te prediken, op leerredenen zouden willen wijzen.
Ziet men dit gebrek voorbij, dan zijn deze stukken doorgaans rijk en belangrijk van inhoud. De onderwerpen zelve duiden reeds aan, dat de redenaar niet schroomt om zijne hoorders tot de overdenking van ernstige leerstellige punten te leiden of bezig te houden met bespiegelingen, die van de gewone stoffen eenigzins afwijken, somtijds ook die geheel in het leven onzes tijds ingrijpen. Dat hij daarbij ook van den bepaalden toestand der gemeente, aan wier hoofd hij staat, partij weet te trekken en de teekenen des tijds in de betrekking van Roomschen en Protestanten niet voorbijziet, daarvan strekken de beide laatste redenen ten bewijze. In den trant van behandeling is dan ook naar gelange der onderwerpen groot verschil. Dikwijls is het plan hoogst eenvoudig, bijv. in de derde leerrede: God is liefde! 1. dans la création, 2. dans la providence, 3. dans la rédemption; in de achtste, over Psalm VIII:4, 5, wijst hij op de geringheid van den mensch in de stoffelijke wereld, op zijne grootheid in de redelijke en zedelijke wereld. Dikwijls ook is het plan zamengestelder, gelijk in de tweede en in de zesde en zevende leerrede. Van een paar der stukken willen wij eene eenigzins uitvoeriger schets mededeelen, en kiezen daartoe de negende, om te doen zien, hoe coquerel een dogmatisch onderwerp behandelt, en de elfde, omdat het onderwerp daarvan geheel in het leven van den tegenwoordigen tijd ingrijpt.
De tekst van de negende leerrede is Luc. XXIII:43. Voorwaar zeg ik u, heden zult gij met mij in het paradijs zijn. In de inleiding, waarvan vooral het begin vrij ver gezocht is, toont hij aan, dat men zich bedriegt, wanneer men meent, dat alles, wat bij den kruisdood plaats had, op zichzelf staat en van geene algemeene toepassing is. ‘Les circonstances de la crucifixion et de la mort du Seigneur ont été divinement disposées de telle sorte, que sous tous les aspects de consolation et d'encouragement, d'exemple à suivre, de pardon à implorer, de salut à attendre, d'immortalité à entrevoir, tout pût servir à

{==590==} {>>pagina-aanduiding<<}
tous.’ Dat geldt ook van de belofte in den tekst: ‘Je viens vous montrer, mes frères, que cette promesse vous concerne tous, qu'entre la mort et l'immortalité il n'y a aucun intervalle, et que c'est à l'instant même de notre mort, que nous entrons dans notre immortalité.’ Hoe komt het, dat men in de Christelijke kerk op dit woord van den Heiland zoo weinig acht heeft geslagen en er zoo weinig partij van heeft getrokken tot het afleiden van gevolgen, met betrekking tot dood en opstanding? Men is algemeen gewoon geworden aan het denkbeeld van een' tusschentijd tusschen den dood en het ontwaken ten leven; dat is het volksgeloof geworden. Van waar zijn die denkbeelden ontstaan? De voorstelling van den dood als eenen slaap is niet van Christelijken oorsprong, zij is veel ouder, gelijk ook het denkbeeld van algemeene opstanding en laatste oordeel. De Joden geloofden aan een voorloopig verblijf der afgestorvenen in eene plaats onderscheiden van het graf, en dit geloof merken wij door het geheele O.T. op. Christus nu en zijne Apostelen bestreden niet opzettelijk dergelijke volksbegrippen; waar deze geene gevaarlijke dwaling behelsden, bediende hij zich veeleer van het Joodsche spraakgebruik, van Israëlitische beelden en overleveringen. Ook ten aanzien van het toekomende leven handelde hij niet anders; maar aan ons is het, om het wezen van den vorm, de waarheid van de beeldspraak te onderscheiden. Het ontbreekt ook niet aan andere Bijbelplaatsen, die hetzelfde te kennen geven, als de tekst, waartoe de woorden van paulus uit den tweeden Brief aan de Corinthiërs (V:1 en verv.) en uit den Brief aan de Philippensen (I:23) worden aangehaald en verklaard. Daartoe worden verder uit de gelijkenissen en de laatste redenen van
jezus zelven onderscheidene plaatsen aangevoerd. Vervolgens wordt de gepastheid en Godswaardigheid van deze opvatting van de leer der opstanding aangetoond, en daarna op het troostrijke daarvan gewezen; men vergunne mij eene proeve: ‘Non, il n'y a rien dans le sépulcre de vous, les auteurs vénérés de nos jours, qui nous avez tracé le chemin vers notre sauveur et notre Dieu; il n'y

{==591==} {>>pagina-aanduiding<<}
a rien de vous, bienfaiteurs chéris qui aviez pris à nos côtés leurs places vacantes; il n'y a rien de vous, enfants bien aimés que Dieu a redemandés à notre amour, et dont il n'a pas voulu que l'âme se développât dans ce monde; il n'y a rien de vous, époux chrétiens, qui n'avez jamais cru que le plus tendre et le plus intime des liens ne fût serré que pour cette existence... Non; il n'y a rien là de vous tous. Religion et révélation, mort et immortalité, nature et Providence, répondez! Où sont ils, s'ils ne sont pas dans la fosse?... Et la voix qui parlait sur Golgotha répond aussitôt, que le jour de leur mort on a pu dire d'eux tous: Aujourd'hui ils sont en paradis avec Christ! A l'instant même où le dernier regard de leur amour s'échangeait avec notre regard, à l'instant où la dernière étreinte de leur main déjà glacée répondait à notre étreinte, à l'instant où sur nos fronts prosternés descendait leur dernière bénédiction, interrompue seulement par la mort, à l'instant... ce monde avait un cadavre et le ciel un habitant de plus; une vie était close, une immortalité était commencée, et la derniére larme qu'un mourant voit répandre n'est pas tombée de la paupiere, que son âme est arrivée à sa place éternelle... Le Christ mourant a dit à un mourant: Tu seras en
paradis aujourd'hui avec moi!’
Des redenaars taak is nog niet afgewerkt; hij zou de tegenwerpingen nog moeten weêrleggen, maar kan dit slechts kortelijk doen met betrekking tot de leer der opstanding des vleesches en des laatsten oordeels; waarom zouden wij niet terstond na den dood dat geestelijke ligchaam ontvangen? Het algemeene oordeel is noodig; ‘il ne suffit pas que Dieu se montre juste envers moi dans mon jugement dernier; il faut que je le voie juste envers tous, il faut que j'aie connaissance du jugement de tous; il faut que je sache par expérience, que Dieu rend en définitive à chacun selon ses oeuvres. - Nog ééne vraag heeft de redenaar aan zijne hoorders; het herleven zou men terstond na den dood wenschen, maar ook het oordeel? Dat zou men willen uitstellen; en hieruit ont-
{==592==} {>>pagina-aanduiding<<}
leent hij ten slotte een woord van ernstige vermaning.
Tot eene tweede en laatste proeve ontleden wij kortelijk de elfde leerrede, over 1 Kon. X:27, ten titel dragende: la civilisation sans la religion. In de inleiding schildert hij den bloeijenden toestand van Israël onder salomo, die tot de woorden van den tekst regt gaf, woorden, wier toepassing op onzen tijd de vervulling van veler wenschen zou zijn. Maar volgens den redenaar lag de oorsprong van deze welvaart en dezen bloei daarin, dat Israël in die dagen God kende en diende. Het was dus een tijd van beschaving met godsdienstigheid vereenigd; het was eene civilisation religieuse. Is dat de onze ook? Er zijn er velen, die de noodzakelijkheid daarvan ontkennen. Haar te staven is des redenaars doel. Vooraf doet hij gevoelen, dat hij die beschaving en verfijning op zich zelve in het geheel niet afkeurt, zij is het gevolg van het regtmatige gebruik onzer krachten en vermogens. In zijnen geest ‘la civilisation n'est que l'usage fraternel des moyens de bonheur, que Dieu nous a confiés pour cette vie.’ Alle menschen, geringen zoowel als aanzienlijken, staan met haar in betrekking; een ieder in zijnen kring geniet hare voordeelen, maar staat ook bloot aan de gevaren en ondeugden, die haar kunnen vergezellen en kenmerken. Voor ieder is dus ook zijne rede van toepassing. Zonder de godsdienst is alles strijd en worsteling bij zulk eenen maatschappelijken toestand; slechts eenige trekken uit de welsprekende schildering: ‘Bientôt toutes les carrières sont obstruées, toutes les avenues, qui conduisent à la fortune, à la réputation, à une position élevée parmi ses égaux, sont envahies et gardées; c'est à qui percera la foule; c'est à qui
laissera en arrière ses compétiteurs; c'est à qui parviendra... Toutes les professions finissent par être encombrées au point que les occasions manquent; les champs les plus vastes ont moins de sillons que de laboureurs; les mines les plus fécondes ont moins de filons que d'ouvriers.... la société devient une arène où l'on se dispute le succès comme une proie et où l'on s'arrache le bonheur comme un trophée; chacun est en

{==593==} {>>pagina-aanduiding<<}
concurrence avec tous; c'est un état de rivalité générale, où chacun ne pense qu'à soi, où tout semble permis pour réussir, où pour dépasser un émule dans la lice on est facilement enclin à le renverser, où surtout on n'a pas le temps de s'arrêter pour tendre la main à ceux qui tombent et disparaissent écrasés dans la foule; c'est un état de guerre sociale composée d'une multitude de luttes d'homme à homme, de combats singuliers pour ainsi dire, guerre quelquefois ostensible et éclatante, plus souvent sourde et cachée, où tous les moyens d'attaque et de défense semblent bons, où toutes les mines et contremines semblent loyales, où tout confrère est un ennemi, où tout avantage obtenu par un rival est considéré comme un larcin qu'il nous fait.’ Het is alleen de godsdienst, die in dezen strijd vrede kan brengen, die goedhartig wijkt, tevreden is, de eerzucht doet zwijgen en allen broederlijk vereenigt. - De godsdienst ten andere leert alleen matiging; beschaving en verfijning zonder haar kent deze niet. De Perzische hoven, de Romeinen in den tijd der Keizers, Frankrijk in de vorige eeuw worden als sprekende voorbeelden aangehaald, en op de godsdienst als het eenige behoedmiddel gewezen. - Maar het is niet alleen matiging, die ontbreekt bij den bedoelden maatschappelijken toestand; hij vervangt de wezentlijke pligten ‘par des vertus et des devoirs de convention.’ Men heeft verzachtende woorden voor erge misdaden: ‘souvent elle
nomme l'astuce un peu d'habileté; l'ingratitude passe pour manque de mémoire, et la vénalité pour un essai des péculation; l'ambition la plus éhontée n'est jamais que le désir d'être utile et le sentiment de sa propre valeur; d'un homme dont les moeurs vont jusqu'à de honteux dérèglements, on dira que ses habitudes ne sont pas graves; les relations les plus impures ne sont qu'une liaison, et d'un adultère régulier on dira que c'est un arrangement de vie privée.’ Of men verschuilt zich achter bedriegelijke stelregels, die het kwaad verschoonen. Het is alleen de godsdienst, die hier ten goede sturen kan, en die het vonnis over goed en kwaad velt, onverschillig, hoedanig de toe-
{==594==} {>>pagina-aanduiding<<}
stand der beschaving en verfijning is. Er is nog een vierde kwaad, de onmatige waardering van het talent, dat vergood en aangebeden wordt, en waaraan men alles toestaat. Ook hier is het gemis van godsdienstigheid de oorzaak des verderfs bij grooten en kleinen, en met treffende woorden wordt aan armen en rijken hier de ernstige waarschuwing voorgehouden. Eindelijk eene ongodsdienstige beschaving is wereldsch en doet den hemel vergeten; de godsdienst alleen houdt ons vrij van die wereldsgezindheid, leert de wereld gebruiken als niet misbruikende, en bereidt ons voor, om haar zonder droefheid te verlaten. ‘Vous avez deux existences et deux patries,’ zoo eindigt de redenaar; ‘ne vivez point pour une seule, mais pour toutes deux; ne vous civilisez point seulement pour la terre, mais pour le ciel; connaissez le prix de toutes choses, même de la mort; amassez-vous des trésors dignes de ce nom, et à l'heure où toutes les pauvretés et toutes les opulences
s'égalisent dans la tombe, au lieu de vouloir follement rentrer dans la vie pour retourner vers cet or, cet argent, ces cèdres, biens trompeurs qu'on dit incorruptibles et qui ne le sont pas, vous serez riches en Dieu la seule richesse permanente, parceque Jésus qui nous l'a conquise et qui nous l'offre, est le même aujourd'hui, hier et éternellement!’
Rec. heeft deze (onvolledige) schets van een paar stukken gegeven, opdat de lezers eenigzins oordeelen mogen over de wijze van behandeling en den rijkdom der zaken. Niet, alsof hij daarmede uit een homiletisch oogpunt deze preken als modellen wilde doen voorkomen. In vorm en trant wijken zij grootelijks van onze manier af; maar ook al meenen wij aan deze de voorkeur te moeten geven, zoo zal men toch niet ligt groote verdiensten aan de stukken van den Heer coquerel ontzeggen. Belangrijke zaken, welsprekend voorgedragen, zal men hier niet te vergeefs zoeken, en zoo moge ook deze bundel medewerken tot de verspreiding van Christelijke kennis en godsvrucht!





{==595==} {>>pagina-aanduiding<<}

Proeve van eene letterlijk getrouwe vertaling van het Evangelie naar Johannes, met ophelderende aanteekeningen, door G. Steenhoff, Predikant te Oudewater. Te Oudewater, bij F.H. Kroon. 1845. In gr. 8vo. VIII, 192 bl. f 1-50.

Geen ander Evangelie is in de laatste jaren, ook voor ons publiek, door zoo velen in geschrifte behandeld, als het Evangelie van johannes. Dit neemt echter niet weg, dat wij elken nieuwen arbeid daarover met belangstelling ontvangen, mits daarin wat nieuws, dat de proef kan doorstaan, gevonden of het reeds bekende in een nieuw en verrassend licht geplaatst worde. In hoeverre dit een of ander op deze Proeve van den Eerw. steenhoff van toepassing zij, moge ons beknopt verslag aanwijzen.
Hij heeft getracht eene letterlijk getrouwe vertaling te leveren van geheel het Evangelie, opdat de ongeleerde - zoo heet het in het voorberigt - zelf over den inhoud zou kunnen oordeelen en, gelijk men zegt, uit eigene oogen zien. En wij ontkennen het niet, de vertaling is letterlijk getrouw. Met angstige naauwgezetheid is woord voor wood, meestal naar derzelver oorspronkelijke rangschikking en volgorde, overgebragt in onze taal. Daarbij echter is het Nederduitsche taaleigen geheel verwaarloosd. Het gevolg hiervan is, dat de zin hier en daar volstrekt onverstaanbaar en doorgaans stijf en gedwongen is, zoodat het moeijelijk valt, een enkel hoofdstuk achtereen te lezen. En wat heeft nu de ongeleerde hiermede gewonnen? Het ontbreekt hem aan genoegzame taalkennis, om voor de Grieksche woordvormen en constructiën de Nederduitsche in de plaats te stellen. En de taalkundige? Het valt hem ligter, de Nederduitsche woorden, zoo als zij hier gevonden worden, een voor een in het Grieksch over te brengen, en het oorspronkelijke te bestuderen, dan van zulk eene vertaling zich te bedienen. In één woord, juist door hare letterlijke getrouwheid heeft zij opgehouden eene vertaling

{==596==} {>>pagina-aanduiding<<}
te zijn, in den gezonden zin des woords. (Verg. ernesti, Instit. Interpr. N.T. Pars II. cap. 1. § 3 sqq.) Wij gevoelen ons verpligt, dit ongunstig oordeel met bewijzen te staven, en slaan daartoe op H. I, XI en XXI, die wij meer naauwkeurig hebben nagegaan.
H. I:7, 8: deze kwam tot getuigenis, opdat hij getuigde van het licht, opdat allen geloofden door hem. Die was het licht niet, maar opdat hij getuigde van het licht. H. I:11, 12: tot de zijnen kwam hij, en de zijnen namen hem niet op, maar zoo velen hem opnamen, hun gaf hij vermogen kinderen van God te worden, den geloovigen in zijnen naam. Mag dit duidelijk en verstaanbaar heeten, en is het overeenkomstig met ons taaleigen?
H. I:31: daarom kwam ik in het water doopende, en vs. 33: deze is [het], die doopt in heiligen Geest. Kan de ongeletterde dit vatten, zoo lang hij de oorspronkelijke beteekenis niet kent van βαπτίζειν.?
H. I:33 wordt ὁ πέμψας με, part. oar. 1 overgezet: die mij zond. Waarom niet: die mij gezonden heeft? Evenzoo worden de woorden van den Heer, H. XI:14 Λάζαρος ἀπέθανε, vertaald: Lazarus stierf. Moet dit niet zijn: is gestorven, en geeft de aor. 1 geen regt, om zóó te vertalen?
H. I:40: zij kwamen en zagen, waar hij vertoeft. Het is bekend, dat wij in zulk een' zin het praeteritum gebruiken, waar in het Grieksch het praesens gevorderd wordt. Deze aanmerking is evenzeer van toepassing op H. XI:13 spreekt, vs. 46 deed, 1. gedaan had, H. XXI:4, 7, 10, 12.
H. XI:7: daarna zegt hij den leerlingen, vs. 8 hem zeggen de leerlingen, vs. 23 haar zegt Jezus, vs. 24 hem zegt Maria enz. Wij blijven nog altijd gelooven, dat de vertaling even getrouw zou zijn, indien zij luidde: daarna zeide hij tot zijne leerlingen, Jezus zeide tot haar enz.
H. XI:9: zijn niet twaalf uren van den dag? Dit klinkt vrij onverstaanbaar. Zou het oorspronkelijke: οὐχὶ δώδεκά εἰσιν ὥραι τῆς ἡμέρας; niet letterlijk beteekenen: zijn

{==597==} {>>pagina-aanduiding<<}
de uren van den dag niet twaalf (in getal), d.i. zijn er niet twaalf uren in den dag?
H. XI:15: ik verblijde mij om u, opdat gij gelooft, dat ik daar niet was. Eene kleine omzetting zou aan deze woorden de duidelijkheid, die daaraan nu ontbreekt, hebben bijgezet.
H. XI:16 wordt οὖν vertaald dus. Even zoo vs. 17, 21, 31, 32, 33, 38, 45, 54. H. XXI:7, 9. Wie de kracht en het gebruik dezer partikel kent, gevoelt, hoe onoordeelkundig dit is.
H. XXI:15 staat: wanneer, beter: toen, ὅτε. Ald. vs. 22 σὺ ἀκολούθει μου, Gij volg mij. Wij zijn gewoon, met gelijken nadruk te zeggen: volg gij mij. Ook schijnt ons de vertaling van vs. 25 berispelijk en onhollandsch: ik geloof, dat de wereld zelve de geschrevene boeken niet bevatte; waarom niet: zou bevatten, d.i. zou kunnen bevatten?
Zietdaar eenige proeven, ten bewijze van het boven aangemerkte omtrent deze letterlijk getrouwe vertaling. Het doet ons genoegen, aangaande de daaraan toegevoegde ophelderingen te kunnen verklaren, dat daarin veel goeds gevonden wordt en wat ter zake dient. Hier en daar vindt men zelfs iets, wat door vroegeren meer of minder is voorbijgezien. Men zou ons echter verkeerd verstaan, indien men meende, dat het gansche Evangelie door die ophelderingen genoegzaam ware toegelicht. Ook is de bal wel eens misgeslagen. En niet zelden wordt er over het min belangrijke uitgeweid, terwijl het meer gewigtige is voorbijgegaan. Zoo hadden wij, o.a., op H. I:29, 43, XXI: 18, 22 meer gewenscht. De opheldering van H. I:49 rust op eene onbewijsbare veronderstelling. Die van H. I:52 is, onzes inziens, meer woordenrijk dan zaakrijk. Uitweidingen, als er op H. XI:8, 44 gevonden worden, staan in een populair geschrift niet op hare plaats. Te uitvoerig zijn ook de ophelderingen op H. XI:20, 32, 44, hoe goed misschien anders ook. Vreemd is de opvatting van H. XI: 47: wat doen wij? alsof er gezegd ware: wij doen niets. Is het niet eenvoudiger, τί ποιοῦμεν; op te vatten: wat doen

{==598==} {>>pagina-aanduiding<<}
wij? d.i. wat staat ons te doen? En waartoe eindelijk op H. XI:51 de pathetische uitroep, bij de woorden: hoogepriester zijnde van dat jaar: van dat onvergetelijke jaar, eeuwig merkwaardig in de de gedenkboeken der menschheid, niet uit te wisschen uit het geheugen zijner vrienden.
Wij hebben ons, kortheidshalve, met onze aanmerkingen slechts bepaald tot drie Hoofdstukken, en hebben onze aanmerkingen daarop nog niet eens alle medegedeeld. Ook over het gemis van eene meer of minder uitvoerige inleiding op het Evangelie moeten wij nog spreken. Zulk eene inleiding had ons met het standpunt van den Heer steenhoff moeten bekend maken, en met het oogpunt, waaruit hij het Evangelie naar johannes (zoo als het, letterlijk getrouw, op den titel genoemd wordt) beschouwd wil hebben. Er zijn onderscheidene vraagstukken, daarop betrekkelijk, die beantwoord moeten zijn, eer men het Evangelie in handen neemt. En onwaar is het, dat men hetgeen tot de inleiding behoort, allerwege vinden kan. Eindelijk keuren wij het af, dat de Heer steenhoff heeft kunnen goedvinden, den tekst ex recognitione knappii (ed. a theile) bij zijne vertaling ten grondslag te leggen. Deze toch is, evenmin als die van griesbach, lachman en anderen, boven alle bedenkingen verheven. Liever hadden wij gezien, dat hij den gewonen tekst gevolgd ware, en in de aanteekeningen melding had gemaakt van de meest belangrijke varianten. Of heeft hij, door den tekst van knapp te verkiezen, zich van allen kritischen arbeid willen onthouden, dan hadden ook de aanteekeningen op H. V:3, 4 en H. VIII:2-11 geheel moeten achterwege blijven.
Het is, na het geschrevene, misschien niet overbodig opentlijk te betuigen, dat wij, ofschoon met dezen arbeid van den Heer steenhoff niet zeer ingenomen, ons minder gunstig oordeel aan niemand willen opdringen. In de Godg. Bijdragen des vorigen jaars (D. XIX. 880-889) is daarover in het algemeen niet gunstiger geoordeeld. Daarentegen vinden wij in Waarheid in Liefde van dit jaar (3de Stuk, bl. 561-565), steenhoff's werkje, bchou-
{==599==} {>>pagina-aanduiding<<}
dens eenige aanmerkingen, geprezen als eene belangrijke proeve eener naauwkeurige, heldere, van kerkelijke bepalingen vrije vertaling en verklaring des Evangelies van johannes voor hen, die, geene Godgeleerden zijnde, geene geleerde Commentaren gebruiken. Zoo is er lis inter judices. Het publiek zal moeten beslissen. Wij onderwerpen ons aan die beslissing met vertrouwen.





Eerste grondbeginselen der Natuurkunde enz., door P. van der Burg. IIIde Stukje 2de gedeelte. Te Gouda, bij G.B. van Goor. 1846. In gr. 8vo. bl. 437-545. f :-70.

Van het vroeger uitgegevene gedeelte dezer grondbeginselen is door ons in het eerste nommer van dit jaar (Vaderl. Letteroef., bl. 27-30) verslag gegeven. Ons oordeel aldaar was niet geheel gunstig, en op het nu uitgekomen gedeelte, waarin het licht behandeld wordt, gelden veelal dezelfde bedenkingen, die wij op den aanleg en de bewerking der vroegere stukjes maakten. Het deed ons echter genoegen te bespeuren, dat er in de behandeling vooruitgang is en dat het den Schrijver gelukt is eenige gebreken te vermijden, die wij in de eerste aankondiging aanwezen; zoo die verbeteringen voor een deel het gevolg mogten zijn onzer aanmerkingen, dan vinden wij daarin eenige vergoeding voor den niet zeer aangenamen en vaak vrij ondankbaren arbeid, dien wij bij het beoordeelen en aankondigen van boekwerken op ons laden. Wij willen dan ook den Schrijver niet lastig vallen met terug te komen op het vroeger aangemerkte, doch kunnen evenwel niet ontveinzen, dat de nu (op de laatste bladzijde onder het opschrift van zinstorende drukfouten) gewijzigde verklaring van de bepaling van het specifiek gewigt van ligchamen, die ligter dan water zijn, nog geene groote aanspraak op duidelijkheid maken kan.
Wat het voor ons liggende stukje betreft, het onder-
{==600==} {>>pagina-aanduiding<<}
werp zelf bragt groote moeijelijkheid met zich, en zulks te meer, daar de Schrijver alle wiskunstige redenering en terminologie vermijden wilde. Zoo is b.v. op bl. 471 (regel 10 van ond.) eenige dubbelzinnigheid ontstaan, en de lezer zal ligtelijk de uitdrukking ‘de gezegde loodlijnen’ in het naaste verband brengen met de voorafgaande loodlijn, waarvan een lichtstraal verwijderd of waartoe hij gebogen wordt, wanneer hij uit de eene in de andere middenstof overgaat, en daarbij niet begrijpen hoe er hier spraak kan zijn van betrekkingsgetallen tusschen deze loodlijnen. De betrekking der breking wordt uitgedrukt door den Sinus van den hoek van invalling gedeeld door den Sinus van den hoek van breking, en men zoude, dit in het oog houdende, ook hetgeen onmiddellijk daarop volgt, over de betrekking van het brekingsvermogen tusschen lucht en water, duidelijker en naauwkeuriger hebben moeten uitdrukken. Ref. weet niet of hetgeen op bl. 511 over den cataract gezegd wordt, letterlijk door den Schrijver bedoeld is: ‘dit gebrek wordt verholpen door de genoemde lins in het oog neder te drukken of uit het oog te verwijderen, en er eene kunstlins van glas voor in plaats te stellen.’ Bedoelt de Schrijver alleen, dat na de operatie zeer bolle brillen (cataractbrillen) voor het oog worden geplaatst, dan heeft hij zich niet zeer duidelijk uitgedrukt; ik vrees dat de schooljeugd het zoo op zal vatten als er staat en meenen, dat men eene kunstlens van glas in plaats en op de plaats van de lens (en dus in het oog!) brengt, en dat zulks mede tot de kunstbewerking behoort. Hetgeen in de eenënzestigste les over interferentie, buiging, polarisatie en dubbele straalbreking gezegd is (bl. 537-545), zal weinig heldere begrippen bij de jeugd achterlaten.
Het verwondert ons, dat de Maatschappij Tot Nut van 't Algemeen zoo lang achterblijft met haar nieuw Natuurkundig Schoolboek. De behoefte aan zulk een schoolboek is te groot, om niet op de bespoediging der uitgave aan te dringen, en de verwachting wordt met dit uitstel slechts te grooter, dat wij iets goeds en uitnemends verkrijgen

{==601==} {>>pagina-aanduiding<<}
zullen; de Maatschappij bewijst dus met dat uitstel ook den bekroonden schrijvers geene dienst.

J.v.d.H.

Waarom en omdat! Eene verzameling van wetenschappelijk gerangschikte vragen en antwoorden over de belangrijkste verschijnselen in de Natuur. Door F.W. Thieme. Naar den tweeden Hoogduitschen druk. Vermeerderd met eenige hoofdstukken over Electriciteit, Galvanismus en Magnetismus. Te Amsterdam en Delft, bij Weytingh en van der Haart en J.E. Heringa. 1845. In kl. 8vo. 124 bl. f 1-5.

Tot leerboek in de beginselen der Natuurkunde is dit werkje noch bestemd, noch geschikt; maar ter oplossing van vele dagelijks voorkomende verschijnselen in de natuur ten dienste van hen, die geen bepaald en wetenschappelijk onderrigt hebben genoten, gelijk ook ter aanleiding tot herinnering van het onderwezene, kan het zijn nut hebben. Wilden wij het gansche boekje doorloopen, dan zouden wij nog al vrij wat aan te merken hebben, doch daar dit Tijdschrift hiertoe de plaats niet is of die heeft, vergenoegen wij ons met een paar.
Er wordt gevraagd: ‘waarom hooren doove menschen niet hetgeen anderen spreken?’
Antwoord: ‘Omdat de door het spreken in trilling gebragte lucht wel deze trillingen tot aan het oor brengt, doch wegens den ziekelijken toestand hunner gehoorwerktuigen, niet aan dit kan mededeelen, of veeleer deze werktuigen de trilling niet verder voortplanten.’ Dit kan toch moeijelijk tot de natuurkundige vragen en antwoorden gebragt worden.
‘Waarom kan men in eene luchtledige ruimte geene pistool afschieten?’
‘Omdat, om eene pistool af te schieten, noodzakelijk eerst... vuurvonken moeten ontstaan [en] in eene lucht-
{==602==} {>>pagina-aanduiding<<}
ledige ruimte ook ontbreekt... de zuurstof. Hierom kunnen geene vonken voortgebragt, en bijgevolg kan ook de pistool niet afgeschoten worden. Zulke vonken zijn echter niets anders dan gloeijende stukjes steen, die door het wrijven tegen het staal in gloeijing geraken.’ In het laatste is eene fout; de meeste dier gloeijende stukjes zijn staal, gelijk men ziet, wanneer men ze opvangt. En wat de gansche vraag aangaat. Zij onderstelt, dat men weet, dat in het luchtledige geene pistool afgeschoten kan worden. Vragen, die op zulk een beginsel rusten, zijn er vele.
‘Waarom hoort men meestal den donder eenigen tijd nadat men den bliksem gezien heeft?’
‘Omdat het licht, hetwelk met zulk eene snelheid voortloopt, dat het eenen weg van 70 duizend mijlen in eene seconde aflegt, ons oog op het oogenblik van de uitbarsting aandoet’ enz. Hier zou men kunnen vragen: waarom schrijft gij aan het licht eene snelheid van 70 duizend mijlen in eene seconde toe? En buitendien: welke mijlen? Het licht doorloopt in 1' tijds 41000 Geographische mijlen.
‘Waarom is eene magneetnaald niet zwaarder, dan wanneer zij niet magnetisch ware?’
‘Omdat de magnetische vloeistof onweegbaar is.’ Dit is geene oplossing, maar opgave van hetgeen men uit het verschijnsel afleidt. Even zoo zou men kunnen vragen: Waarom bereikt de mensch in den regel ten hoogste eenen ouderdom van 90 of 100 jaren? En antwoorden: Omdat de gemiddelde leeftijd van den mensch ten allerhoogste honderd jaren bedraagt.
Doch genoeg. Er is ook veel nuttigs in, zoo als wij zeiden, tot herinnering of kleine vergoeding voor gemis van ander onderrigt. Als het werkje maar niet helpt bevorderen dien oppervlakkigheidsgeest, waarmede men zich thans zoo gaarne vergenoegt!

Regtsgeding van Dr. T.F. Schelts van Kloosterhuis te Nieuwolda, beschuldigd, doch vrijgesproken van de

{==603==} {>>pagina-aanduiding<<}
misdaad van vergiftiging. Uitgegeven door Mr. J.L. Schaap, Advocaat bij het Provinciaal Geregtshof van Groningen. Te Groningen, bij J. Oomkens, J. zoon. 1846. In gr. 8vo. VIII en 98 bl. f 1-25.

Het eenige, dat in soortgelijke zaken van wetenschappelijk belang is, bestaat in het geregtelijk-geneeskundig onderzoek. Op het oogenblik moge, voor tijd- en landgenooten, niet onverschillig zijn te weten, indien er op dezen of dien misdaad van vergiftiging is gepleegd, of dan Dr. kloosterhuis wel bewezen is de dader te zijn; naderhand denkt men er niet aan, en de bekomene zekerheid of de overgeblevene twijfeling, waar het den persoon des misdadigers geldt, is beneden de aandacht der geleerde wereld. Maar, alvorens de Regter mag overgaan tot het vergelijken der afgelegde getuigenissen ten voordeele of ten nadeele des beschuldigden, moet het bij hem vast staan, dat de misdaad, door wien dan ook, werkelijk is gepleegd. Het visum-repertum der deskundigen, in verband gebragt met hunne mondeling afgelegde en beëedigde verklaring ten dage der opentlijke teregtzitting, levert daartoe het benoodigde bewijs, of is daartoe ontoereikend. In het laatste geval komt doorgaans het onderzoek naar den persoon des daders niet meer te pas, omdat men, als er geene misdaad gepleegd is, naar geenen dader kan zoeken. Maar de overtuiging des Regters, dat er misdaad volvoerd is, behoeft niet alleen te steunen op het berigt der deskundigen. Een ontoereikend verslag, in verband met andere getuigenissen, kan volledig bewijs van het corpus delicti verschaffen, b.v. in geval van manslag. Zoo deskundigen wel de mogelijkheid, maar niet de zekerheid hebben gestaafd, dat den overledene door een stomp of scherp werktuig de dood is aangedaan, en andere getuigen hebben gezien, dat door een' hun onbekend persoon de overledene, toen hij nog leefde, met zulk een werktuig is aangevallen: alsdan blijkt uit de lijkschouwing, in verband met andere getuigenissen, van het bestaan der mis-
{==604==} {>>pagina-aanduiding<<}
daad. En zijn er nu wederom getuigen, die bewijzen, dat niemand anders, dan beschuldigde, het feit verrigt heeft,
dan volgt daaruit de schuld van den aangeklaagde. Ten deze heeft het Hof van Groningen tot de gedane vergiftiging bijna alleen uit het visum-repertum, eenigzins nader toegelicht, besloten. Voor Dr. kloosterhuis is dit echter in zóó ver onverschillig, dat hij toch, wegens gebrek aan bewijs betrekkelijk zijne handdadigheid, is vrijgesproken. Maar voor de wetenschap blijft de vraag over: ‘Waren lijkschouwing en proefnemingen met den toestel van marsh, gelijk alles is aangewend en medegedeeld, wel afdoende, tot bewijs van vergiftiging?’
Hetgeen heden zóó wordt beslist, zal welligt morgen weder anders beantwoord worden, naar mate nieuwe proefnemingen worden uitgevonden, en het gebrekkige van de tegenwoordig best gekeurde zal worden bewezen: gelijk Mr. schaap dan ook aanmerkt, bl. 73. Doch juist daarom vereenigt Referent zich met den aldaar ingewikkeld uitgedrukten wensch, dat geene veroordeeling ooit uitsluitend op chemische proeven in zóó verre worde gegrond, dat daaruit alleen tot het bestaan der misdaad zou worden besloten.
Bijzonder veel licht is er, door de uitgaaf dezer Pleitrede, hetzij voor de geregtelijk-geneeskundige wetenschap, hetzij voor de leer van hetgeen als bewijs door getuigen in strafzaken moet worden aangemerkt, geenszins opgegaan. Na al hetgene reeds in de dagbladen, inzonderheid ook in het Weekblad van het Regt, over de zaak van Dr. kloosterhuis gestaan heeft, was er alzoo geene wezentlijke behoefte aan de afzonderlijke uitgaaf van dit regtsgeding, waarin de Advocaat-Generaal en de Advocaat van beschuldigde zich, gelijk in dergelijke zaken doorgaans geschiedt, even dapper hebben geweerd. Men vindt hier wederom den gewonen dialectischen tweestrijd; maar wij gelooven niet, dat de geneeskundige praktijk van Dr. kloosterhuis door dit geval zal gewonnen hebben!





{==605==} {>>pagina-aanduiding<<}

J.N. Madvig, Latijnsche Spraakleer voor Scholen, vertaald door J.C.G. Boot, Rector te Leeuwarden. Te Amsterdam, bij Johannes Müller. 1845. In kl. 8vo. XII en 410 bl. f 2-90.

‘De hulpmiddelen,’ zoo vangt de Vertaler dezer Spraakleer zijne Voorrede aan, ‘waarvan men zich ten onzent bedient, om de Latijnsche Spraakleer te onderwijzen en te leeren, zijn noch zoo menigvuldig, noch zoo voldoende, dat de bewerking eener nieuwe Spraakleer onnoodig kan geacht worden. De mij bekende Grammatica's en Rudimenta der Latijnsche taal laten toch - het zij met bescheidenheid gezegd en zonder de verdiensten van anderen te miskennen - veel te wenschen over, zoo wel ten opzichte der stelselmatige behandeling en der duidelijke voorstelling, als in den rijkdom en de volledigheid der stof.’ -
Met dit oordeel kan Recensent niet ten volle instemmen. Wij hebben wel niet dien lastigen overvloed van Grammatica's en Rudimenta der Latijnsche taal, onder welken de nieuwere talen gebukt gaan, en waardoor de keuze eens geschikten leerboeks moeijelijk kan worden; de bestaande zijn ook niet zoo volledig, zoo volkomen, dat er niet wel wat aan te verbeteren zou vallen, gelijk elk menschelijk werk altijd onvolkomen is en blijven zal; maar of het een en het ander zoo beduidend is, dat het noodig was een nieuw schoolboek van vrij grooten omvang te vertalen en uit te geven, dit mag zeer betwijfeld worden. Wij oordeelen dat wij in sommige der bestaande Rudimenta zeer geschikte leerboeken voor novitii vinden, en dat de veteranen in de Grammatica van zumpt en vooral in de voortreffelijke Institutiones Grammaticae van ruddimann, door stalbaum met rijke aanteekeningen uitgegeven, volledige hulpmiddelen zullen vinden om de Latijnsche taal grondig te leeren. Veelvuldige andere hulpmiddelen zullen den onderzoekenden jongeling hierbij kunnen worden aan de hand gedaan: Scheller, grotefend, ramshorn, schneider, Sanctii Minerva, ed. Perig., goede Lexica, de aanteekeningen der oud Hollandsche philologen (toen bij voorkeur Critici genoemd) en der nieuwere Duitsche Literatoren, om van vele andere boeken niet te spreken, die niet op Grammatica, stricte sic dicta, betrekking hebben. De genoemde Insti-
{==606==} {>>pagina-aanduiding<<}
tutiones Grammaticae, van ruddimann, verdienen vooral alle aanbeveling; en zijn in hare waarde nog niet genoeg gekend. - Dan ongeacht dit alles meende de Heer boot, er moest nog eene nieuwe Grammatica zijn: en hij meende in de spraakleer van den Deenschen Hoogleeraar j.n. madvig, een, over het algemeen, geschikt leerboek
te vinden, en keurde het waardig, om in een Nederduitsch gewaad te verschijnen, edoch een weinig gefatsoeneerd. Deze spraakkunst, oorspronkelijk in het Deensch geschreven, zag in 1841 te Koppenhagen het licht; en de Duitsche bewerking kwam in 1843 te Brunswijk, bij vieweg uit. Wij hebben alzoo hier eene vertaling van eene vertaling.
De naam van den Auteur zou gewis eene niet geringe aanbeveling zijn voor dit boek, daar het bekend is dat hij door vele geschriften zich den naam van eenen grondigen kenner van de schriften der Ouden verwierf, bepaaldelijk van die van cicero. Wij weten niet op welke hoogte zich het Latijnsche Schoolwezen in Denemarken bevindt; maar gelooven echter dat de verschijning dezer Grammatica aldaar wel noodig zal geweest zijn. Hare verschijning zal daar die apologie hebben kunnen missen, zonder welke zij in Duitschland en in ons vaderland, goed schiks, niet kon worden ingeleid.
In de voorrede geeft de Vertaler de eigenschappen op, waardoor deze spraakleer, volgens een' beoordeelaar in gersdorff's Repertorium, zich boven vele dergelijke werken zou aanbevelen. Hij beroept zich dus ter aanbeveling op eenen ongenoemde! Volgens dezen dan moet de aanbeveling des werks gezocht worden in het afzonderen van veel, wat in het woordenboek behoort, in den rijkdom der stof binnen enge grenzen (zegge 407 bladz.), in de klaarheid der voorstelling, een gevolg van de kortheid en van de goede volgorde der regels; verder in het leveren van zekere resultaten, in plaats van uitvoerige nasporingen, en eindelijk daarin dat het gebruik van cicero tot grondslag is gelegd, terwijl de afwijkingen der beste andere Schrijvers en Dichters beknopt zijn opgegeven. ‘Ik voeg hier bij,’ zegt de Heer boot, ‘dat ofschoon het werk geene hoogere aanspraak maakt dan op den naam van een goed Schoolboek, toch vooral in de Syntaxis menige aanmerking gevonden wordt, die er eene wetenschappelijke waarde aan bijzet, en die ik althans hier voor het eerst gemaakt vond.’

{==607==} {>>pagina-aanduiding<<}
Dit laatste zal wel waar zijn, wij gelooven het gaarne, en lezen er in de verklaring eener opregtheid, die wij prijzen. Kan het veroordeelend vonnis, hetwelk hier maar zoo kort en onbeschaamd weg over de voortreffelijkste Rudimenta geveld wordt, op eenige verzachting aanspraak maken, men zou die alleen daarin moeten zoeken, dat die anonyme beoordeelaar in het Repertorium van gersdorff niet dan zeer slechte spraakkunsten moet gekend en gebruikt hebben, welke wij gelukkig noch kennen noch hebben.
Wanneer men toch de kenmerken, die hier als dengdelijkheid dezer Grammatica worden vermeld, als maatstaf aanneemt, zullen dan, om van andere niet te spreken, de spraakkunsten van zumpt en van ruddimann b.v. er niet aan kunnen beantwoorden? Wie zal het ontkennen? Eene naauwkeurige vergelijking zal spoedig doen zien dat zij vrij wat meer geven. Wat nu aangaat het gebruik van cicero alleen, hetwelk hier tot grondslag gelegd is, hoezeer wij eenen onbepaalden eerbied hebben voor eenen naam, eeuwen achtereen met eere genoemd en geroemd, zoo verdient het echter afkeuring, het Ciceroniaansch Latijn, zonder oordeel des onderscheids, onbepaald en eeniglijk tot rigtsnoer te stellen. Men zou langs dien weg terugkeeren tot de dagen van pietro bembo en aldus manutius, die het Ciceronianismus gewis te verre dreven. De laatste doorlas de werken van cicero van het begin tot het einde, alleen om te zien of er een zeker woord in gevonden werd, hetwelk hij wilde gebruiken; de ander schreef: ‘Leo X deorum immortalium beneficio Pontifex creatus est.’ Wij zouden alzoo wederom thesauri Ciceroniani, gelijk aan die van schor, bekomen, door erasmus teregt bespot. Die dagen hopen wij niet terug te zien, en tegen alle beginselen van het kwade moet men op zijn hoede zijn. - Dat het verkeerd is, om den leerlingen op verschillende klassen verschillende Grammatica's in handen te geven, zal wel niemand betwijfelen, en om één Handboek te hebben voor alle klassen, hoe zou dit wel mogelijk zijn? De Vertaler schijnt echter in den waan te verkeeren, dat deze spraakleer voor alle klassen geschikt is, immers zegt hij, ‘dat zij zoo ingericht is, dat de keus van hetgene op de verschillende trappen van het onderwijs dient geleerd te worden, aan den bekwamen onderwijzer niet moeijelijk kan vallen.’
Wanneer men zoo redeneert, had men in het geheel geene Compendia noodig, dan had de be-
{==608==} {>>pagina-aanduiding<<}
kwame onderwijzer alleen noodig om zijne leerlingen aan te wijzen, wat zij te leeren, wat zij over te slaan hadden, en zoo kon men dan elk handboek, elke Grammatica gebruiken; zulke redeneringen houden geen steek; ieder zal geredelijk inzien hoe mank zij gaan; de Vertaler heeft het ook wel zoo wat begrepen; want aldus sluit hij zijne voorrede: ‘Zoo ik door mindere bekendheid met het onderwijs der laagste klassen, in mijn oordeel, over hetgeen daar noodig is, dwaal, dan verzoek ik door mijne Ambtgenooten ingelicht te worden, en verklaar mij bereid om, als men zulks verlangt, ook de bewerking eener verkorte Spraakleer, naar het systema van madvig, op mij te nemen.’
Wij zeggen den Heer boot dank voor de welwillendheid, waarmede hij verklaart bereid te zijn om eene verkorte spraakkunst te leveren. Ons dunkt echter, gelijk wij reeds zeiden, wij hebben Rudimenta genoeg en der zaken kundige Rectoren zullen ook wel weten, dat die met vrucht en verstand op de laagste klassen der Latijnsche scholen gebruikt worden. Wij stonden langer bij de uitgave van dit boek stil, dan wij ons hadden voorgesteld, en langer bij de voorrede, dan misschien noodig was. Wij vonden ons verpligt, met bescheidenheid het een en ander in het midden te brengen, maar het was, sine ira et studio. Het spreekt van zelf dat wij, na deze voorrede gelezen te hebben, eenen hoogen dunk van deze Grammatica moesten opvatten; een boek, met zulk eene aanbeveling het vaderland ingezonden, moest zich dan ook wel bijzonder aanbevelen boven alles, wat er van dien aard gevonden wordt. Wij kunnen verklaren, dat wij zulks alzoo niet hebben gevonden. Eene inhoudsopgave vindt men voor deze spraakkunst niet. Achteraan volgt een register. Het eerste gedeelte dezer Grammatica handelt over de vormleer en bevat XXVIII hoofdstukken. Dan komt een aanhangsel, waarin de leer der woordvorming behandeld wordt; dit geschiedt in V hoofdstukken. Hierop volgt de woordvoeging; de eerste afdeeling derzelve gaat over de verbinding der woorden, en deze wordt afgehandeld in VIII hoofdstukken. De tweede afdeeling houdt zich bezig met de verschillende soorten van voorstellen en met de tijdsbepaling van het gezegde; ook dit wordt afgedaan in VIII hoofdstukken. De derde afdeeling heeft tot opschrift: over de volgorde en plaatsing der woorden en voorstellen, en heeft slechts twee hoofdstukken; over de woordplaatsing en over

{==609==} {>>pagina-aanduiding<<}
den vorm der voorstellen. Een aanhangsel op de Syntaxis volgt hierna, waarin over eenige bijzondere onregelmatigheden in de woordvoeging gesproken wordt. Hierna wordt er gehandeld over de grondslagen der metriek. Het geheel wordt besloten met een aanhangsel over de Romeinsche bepaling van den datum, met eene lijst der verkortingen, die in de uitgaven der latijnsche schrijvers dikwijls voorkomen, en met eenige woorden over de scheiteekens. Voorts wordt alles hetgeen er behandeld wordt in paragraphen afgedeeld, en van deze zijn er 504. Het kwam ons ongepast voor, in het tweede hoofdstuk, pag. 8 en volg., reeds aanstonds over maat en toon (prosodia) gehandeld te zien. Dit had beter achteraan behandeld kunnen zijn. § 36. Bij het geslacht van de naamwoorden der eerste Declinatie wordt gezegd, op as eindigen slechts eigennamen. Wij willen dit van Boreas nog laten doorgaan; maar is dan tiaras ook een nomen proprium? Bij Satrapes had men kunnen zeggen dat men ook den Acc. Satrapam gebruiken kon. Wat betreft den genitivus der woorden op ius et ium, dat die oudtijds op ééne i zou uitgegaan hebben, is nog niet uitgemaakt, al neemt men aan dat slechts eene i werd uitgesproken. § 39. Bij de woorden op us van Griekschen oorsprong vindt men niet het woord epodus, en dus ook niet in welk geval dit woord mannelijk, in welk geval het vrouwelijk is. Bij de aanmerkingen over sommige naamvallen der derde declinatie, had men kunnen aanmerken, dat het woord imber gebruikelijker imbri dan imbre heeft, vesper beide vespere en vesperi met eenig onderscheid echter. In welk geval praesens e of i heeft vonden wij mede
niet. Bij de comparativa is de Abl. op e gebruikelijker bij cicero niet alleen, maar ook bij livius, bij tacitus vindt men meer i. Bij Juppiter zij aangemerkt dat men van den Plur. Joves vindt.
In de derde aanmerking op de vierde declinatie wordt gezegd, dat de Dat. ui somtijds wordt zamengetrokken in u; waarom niet doorgaans bij caesar. Onder de woorden dezer verbuiging is colus feminini generis, namelijk wanneer het deze verbuiging volgt. Het woord ponus wordt hier bij de vierde verbuiging niet opgegeven. Het komt voor onder de anomala. Te regt brengt men het tot het genus femininum. Onder de pluralia tantum vindt men niet bona, niet cupediae, niet epulae, enz.
Aangaande het meervoud van unus, a, um wordt gezegd,

{==610==} {>>pagina-aanduiding<<}
dat het staat in de beteekenis van alleen eenerley. Zonder nu juist op deze beteekenis acht te slaan, kan men op gezag van varro aannemen, dat het bij alle substantiva in het meervoudig getal geplaatst kan worden. Bij § 72 kan men aanmerken, dat millia (milia) bij virgilius staat, aldus: Tot millia gentes arma ferunt Italae, zonder dat er een kleiner getal op volgt.
Het onderscheid tusschen haud en non is mede niet goed opgegeven; in den regel geeft haud eene sterkere ontkenning dan non. Het verschil is hier zoo als pas en point bij de Franschen, gelijk een fijn kenner der Latiniteit gewoon was te zeggen. Het onderscheid tusschen de praepositio per en het gebruik van den ablativus had ook wel wat duidelijker aangewezen kunnen worden. Men kan er zumpt en ruddimann, zoo men wil, over nazien. Bij de adverbia zou niet weinig bij te voegen zijn, en men had ook onder de aanmerking moeten brengen dat validius en validissime bij cicero niet gevonden worden; hier doet men het intusschen zoo voorkomen; immers is het gebruik van cicero tot grondslag gelegd? men zou zeggen dat men er hier weder afgeweken is. Wilden wij voortgaan onze aanmerkingen op deze spraakkunst mede te deelen, het zou zijn: facilius est initium quam finem reperire. En waarlijk het lust ons niet, te hekelen, waar wij niet prijzen kunnen. Onze lof moet hier zeer spaarzaam zijn; wij hebben tegen het boek als schoolboek niets, en willen daarom ook geene breede lijst gaan mededeelen van al wat er niet in gevonden wordt. Maar wanneer men het wil doen voorkomen, als of er nu eerst eene goede Grammatica, in dit boek, gevonden wordt, die al het andere zal verdringen en onbepaald alleen verdient aangeprezen en algemeen ingevoerd te worden, dan dwaalt men. Er is veel goeds in het werk, gelijk in iedere andere Grammatica; doch wij hopen dat de Vertaler van dit boek, als hij weder aan het vertalen mogt gaan, voor zijne vertalingen niet meer zulke aanprijzende en hoogdravende voorredenen zal laten drukken. Een boek moet zich zelf aanprijzen, en kan het zulks niet, dan moet men vooral geene woorden van dezen of
genen ongenoemde aanhalen om het aan te prijzen.
Voorts wenscht Recensent, dat de Rector van Leeuwarden, benevens zijn' bekwamen ambtgenoot, den Heer ottema, steeds het onderwijs en de beoefening der letteren moge nuttig zijn.


{==611==} {>>pagina-aanduiding<<}

De tachtigjarige oorlog der Nederlanders tegen de Spaansche overheersching. Naar de beste hulpbronnen bewerkt door Otto von Corvin Wiersbitzky. Uit het Hoogduitsch. IIde en IIIde Deel. Met oorspronkelijke Platen en Portretten.

(Vervolg en slot van bl. 570.)

Bl. 108. De Hopman balfour. Deze was, gedurende het beleg van Haarlem, Kapitein der Schotsche hulptroepen. Hij komt bij anderen ook voor onder de namen beaufort en balfort. Zie j. van de capelle, Belangrijke Stukken voor Geschied- en Oudheidkunde, bl. 61.
Bl. 109 zegt de Schrijver, dat de belegerde Haarlemmers zilvergeld lieten slaan. Van loon, Beschrijving der Nederlandsche Historiepenningen, D. I, bl. 165, zegt, dat dit geld bij insnijding vervaardigd was, daar het tot geldslaan te Haarlem geen tijd naar was. - Het versje op den bedoelden penning wordt door den Schrijver eenigzins veranderd opgegeven; bij van loon luidt het:

Des Conincks macht en heeft min niet bedwongen, 
Dan door den honger ben ick verslonnen. 

De bedoelde penning is echter meer een gedachtenispenning, in latere jaren vervaardigd, dan wel eene noodmunt, tijdens het beleg van Haarlem geslagen. Men vindt bij van loon, t.a. pl. en bij van de capelle, t.a. pl. bl. 29-33 naauwkeurige berigten omtrent de Haarlemsche Noodmunten.
Bl. 127. Hopman steenbach. Hier had de Schrijver, ter opheldering van het gezegde in regel 7 v.o., kunnen melden, dat deze zich later in de dienst van den Spanjaard begeven heeft; althans hij komt als zoodanig voor in het beleg van Alkmaar, waar hij zich, als afgezant, eens aan de muren vertoonde, om den Gouverneur der stad te spreken, maar, door een' der soldaten werdherkend, met musketkogels begroet en overluid de verrader van Haarlem genoemd. Zie van de capelle, t.a. pl. bl. 60 en g. boomkamp, Alkmaar en deszelfs Geschiedenissen enz. bl. 237 en 38.
Bl. 127 komt onder de aanzienlijke personen, die hun le-
{==612==} {>>pagina-aanduiding<<}
ven, na de inneming van Haarlem, op het schavot verloren, jan van duivenvoorde voor; dit is zoo niet; hij is in de gevangenis gestorven. Van de capelle, t.a. pl. Inleid. bl. 2.
Bl. 128 vinden wij gewag gemaakt van den natuurlijken Zoon van granvelle, als zijnde mede onder de verdedigers van Haarlem geweest, doch die na de overgave der stad liever wilde sterven, dan door het noemen van zijns vaders naam zich te redden. Hoewel het waar is, dat een natuurlijke zoon van granvelle, wiens naam niet genoemd wordt, zich in dienst van den Prins van oranje had begeven, is het echter zoo stellig niet, als de Schrijver het opgeeft, dat deze bij het beleg van Haarlem geweest is. Van de capelle, t.a. pl. bl. 62.
Bl. 160. In het beleg van Alkmaar lezen wij: ‘Ook vermaande de Prins de steden van het Noorderkwartier, de stad Alkmaar, de sleutel van dat kwartier, van alle mogelijke levensmiddelen en krijgsbehoeften te voorzien.’ Dit bleef echter bij vermanen. Uit boomkamp's werk, bl. 214, blijkt toch, dat de uit Alkmaar afgezondene burgemeesters op de vergadering te Hoorn ter naauwernood zoo veel verkrijgen konden, dat de Staten van Westfriesland borg bleven voor de rogge en gerst, die de Alkmaarders voor twee maanden begeerden op te doen. De overheid der stad belastte ieder burger zich van eenig koorn te voorzien, terwijl zij zelve zoo veel lood, buskruid en rogge aankocht als er te krijgen was.
Bl. 233 spreekt de Schrijver van het omverhalen van het standbeeld des Hertogs van alva. Over het gebeurde met dat beeld leze men a. simons, over het kasteel van Antwerpen, bl. 20-28 en de aanteekeningen.
Bl. 369 vermeldt de Schrijver de bijzonderheden van het ziekliggen des Prinsen van oranje gedurende de belegering van Leiden. Men vergelijke hiermede bilderdijk, Geschiedenis des Vaderlands, D. VI, bl. 270, alwaar het verhaal, dat de Prins gedurende die ziekte van ieder verlaten lag, in twijfel getrokken wordt.
Bl. 372 wordt gesproken van de zilveren halve manen, die de matrozen van boysot, bij het ontzet van Leiden, op hunne hoeden hadden. De Schrijver geeft het opschrift op dezelve aldus op: ‘Liever Turksch dan Paapsch.’ Hij schijnt hier het Penningkundig werk van van loon niet te hebben

{==613==} {>>pagina-aanduiding<<}
opgeslagen; daar toch wordt, D. I, bl. 192, het opschrift aldus opgegeven: ‘Liever Turcx dan Paus, aan de eene zijde, en despit de la mes (se) (ten spijt van de mis) aan de andere zijde. Ook bij severinus, Beschrijving van de belegering en het ontzet der stad Leiden, (laatste druk) bl. 128, vinden wij eene afbeelding van dezelve, benevens het opschrift. Die, welke Rec. in originali gezien heeft, hadden het laatste opschrift.
Bl. 388 vinden wij het bekende verhaal van de minnarijen van valdez, tijdens het beleg van Leiden, en van den invloed, dien magdalena moons op de gezindheid van valdez zou gehad en gebruikt hebben, om de stad al dan niet stormenderhand in te nemen. De Schrijver, die echter alleen van eene minnares spreekt, maar geen' naam noemt, putte dit, volgens aanwijzing in de noot, uit strada, de Bello Belgico, die ook de eenige bron is, waaruit de latere schrijvers, die het vermelden, (onze voornaamste Historieschrijvers zwijgen er van) geput hebben. En wat dien invloed betreft, deze is, naar ons inzien, niet anders dan in deze liefdesgeschiedenis kunstig ingeweven, en het ware dus beter geweest, wanneer de Schrijver er geheel van gezwegen had. Wie uitvoeriger over deze zaak lezen wil, verwijzen wij naar bilderdijk's Geschiedenis des Vaderlands, D. VI, bl. 271, en de aanteekening van Prof. tydemann. Het blijkt hier echter al wederom, hoe uiterst moeijelijk het voor vreemdelingen is, de geschiedenis van andere volken te schrijven. Met de geschiedenis en met de over deze geschrevene en licht verspreidende werken minder bekend, doet men niet zelden aan de historische waarheid te kort. Hadden de hulpmiddelen den Schrijver ten dienste gestaan, die in ons land voor den navorscher van geschiedenis geopend zijn, dan hadden wij nog iets meer van zijne nasporing mogen vorderen; thans gaat hij wel op het oordeel van beroemde geschiedschrijvers af, maar is toch meerendeels met kleine, verspreide, soms hoogst belangrijke stukken voor onze geschiedenis onbekend. Ten bewijze hiervan vermeldt hij in het 1ste deel van zijn werk, bl. 581, het in de lucht springen van Loevestein door herman de ruiter, een feit dat door den geleerden Mr. w.c. ackersdijck vroeger
wedersproken is in de Nieuwe Werken van de Maatschappij der Nederlandsche Letterkunde te Leiden, D. I, St. 1 (1824) bl. 167-199, en waarvan nog onlangs de on-
{==614==} {>>pagina-aanduiding<<}
waarheid gebleken is uit de Nieuwe Werken van dezelfde Maatschappij, D. V, bl. 28-34.
Bl. 398. De knaap, op deze bladzijde vermeld, die het eerst berigt gaf van het vertrek der Spanjaarden uit Leiden, heette willem aelbrechtsz. bebkhey. Zie j. roemer, het vijfde halve Eeuwfeest over het ontzet der stad Leyden enz. bl. 28 en 210.
Bl. 399 spreekt de Schrijver van den eersten kerkgang der belegerde Leydenaars na het ontzet der Stad. Hij had hier nog kunnen melden, dat de eerste dienst in de St. Pieterskerk plaats had; dat het Psalmgezang, waarvan hij bl. 400 spreekt, bestaan heeft uit den 9den en de eerste verzen van den 50sten Psalm (roemer, t.a. pl. bl. 32); dat de predikant, de eenig overgeblevene, die de dienst deed, pieter cornelisz. was, over wien men leze het kort Verhaal der Reformatie van Zeeland, door j.w. te water, bl. 185.
D. III, bl. 208. De redevoering van marnix van st. aldegonde, waarvan de Schrijver hier gewaagt, is te vinden bij j. scheltema, Geschied- en Letterkundig Mengelwerk, D. IV, St. 1, bl. 27-153.
Bl. 243. Bij de noot op deze bladzijde voege men: over petrus dathenus zie men j.w. te water, Historie der Hervormde Kerke te Gent, bl. 189-221. En hiermede nemen onze aanmerkingen een einde.
Op grove taalfouten hebben wij niet gestooten. D. II, bl. 3, 4, 6, 7 en verder, staat katharina van medicis, lees katharina de medicis. D. III, bl. 380, staat noël de garon en bl. 673 noël carons, lees noël de caron.
Wij wenschen den Vertaler lust toe, om zijnen arbeid voort te zetten, en hopen, dat de uitgever in een ruim debiet zijne belooning vinde.

R.

v.H.




Handboek van den vroegsten bloei der Nederlandsche Letterkunde, of Proeven uit Nederlandsche schriften der dertiende en veertiende Eeuw. Met inleidingen, aanstippingen over de spraakleer en den stijl van dien tijd, een klein Woordenboek enz. Door Mr. B.H. Lulofs, Ridder der Orde van den Nederlandschen Leeuw, Hoogleeraar aan de Universiteit te Groningen, Lid van het Koninklijk

{==615==} {>>pagina-aanduiding<<}
Nèderl. Instituut, enz. enz. Te Groningen, bij J. Oomkens. 1845. In gr. 8vo. 428 bl. f 4-:

Om den lezer met den inhoud en de inrigting van dit door den onvermoeid werkzamen Hoogleeraar lulofs uitgegeven Handboek eenigzins bekend te maken, vermeenen wij niet beter te kunnen doen, dan het slot der Inleiding, in welke de Hoogleeraar mede over den aanleg en het plan van dit werk handelt, voor hem af te schrijven:
‘Wij gaan over,’ luidt het, ‘tot de hoofdzaak-zelve van dit ons werk, namelijk tot het geven van eenige Proeven uit deze en gene onzer voornaamste Oud-Nederlandsche geschriften uit de dertiende en veertiende eeuw, of bij en om dat tijdperk. Wij zullen vooraf telkens een paar woorden zeggen over den Schrijver of het geschrift in het algemeen, uit hetwelk wij de proeve ontleenen; met bijvoeging, zoo noodig, van hetgeen de aangehaalde Proeve in haren zamenhang met het overige van het werk, waartoe zij behoort, verstaanbaar kan maken. Voor de woorden, die opheldering behoeven, verwijzen wij tot het woordenboekje hier achter, en, wat grammaticale eigenaardigheden betreft, tot de insgelijks achteraan gevoegde taal- en stijlkundige aanstippingen. Zonder ons voorts aan eene systematische verdeeling voor de werken onzer oudere literatuur in Epische, Historische, Didactische enz. te binden, zullen wij met de meest bij name bekende en tevens oudste Schrijvers beginnen, en, zoo wij meer dan één geschrift van hen bezitten, uit die schriften, hoe verschillend van inhoud ook, achter elkander proeven bijbrengen; terwijl wij in dier voege tot of meer naamlooze, of tot kleinere, of wel tot wat latere lettergewrochten zullen overgaan. Men zoeke in dit alles echter in het minst geene volledigheid, of verwachte, dat wij van elk maar eenigzins bekend Oud-Nederlandsch geschrift hier staaltjes zullen aanvoeren. Dit ligt volstrekt niet in het doel van ons boek.’
Na allereerst Proeven uit de dicht- of rijmwerken onzer oude schrijvers te hebben medegedeeld, bepaalt zich de Hoogleeraar tot jacob van maerlant, melis stoke, jan van heelu of jan van leeuwen, lodewijk van velthem, jan de clerc, de Rijmkronijk van Vlaanderen, de Dietsche Doctrinale, Esopet, de Middel-Nederlandsche Riddergedichten, als: Carel ende Elegast, Floris ende Blancefloer,

{==616==} {>>pagina-aanduiding<<}
Renout van Montalbaen, Ferguut en den Trojaanschen oorlog, het Dierengedicht Reinaert de Vos, willem van hildegaersberch, en tot deze en gene kleinere gedichten, Romantische Verhalen, Legenden, Drama's enz., namelijk de Borchgravinne van Vergi, Theophilus, Beatrys, de Reis van Sint Brandaen, Seneka leren, Esmoreit en Lippyn, en een Oud Volkslied; waarna hij, tot de prozaschriften overgaande, Proeven uit het Leven van Jezus door den Hoogleeraar g.j. meijer, en daarbij in eene noot iets uit het rijmwerk van den Levene ons Heren, door Dr. p.j. vermeulen in het licht gegeven, uit den Clerck uit de laege landen bij der zee, den Delftschen Bijbel van 1477, en die Tafle van den eersten boec der Leken Spieghel, bijbrengt; waarop alsdan Taalkundige Aanstippingen en een Glossarium volgen, en met eenige Verbeteringen en Toevoegsels, en een Naschrift over maerlant's boec van den Houte, dit werk besloten wordt.
Dat in dit werk veel belangrijks voorkomt, dat het doorslaande blijken van 'sHoogleeraars belezenheid en taalkennis oplevert, en geschikt is, om op het voortreffelijke, in deze of gene geschriften onzer oude Schrijvers te vinden, opmerkzaam te maken, en deze alzoo eenigzins in hunne waarde te doen kennen en hoog schatten, valt niet te loochenen. Onze plaatsruimte laat niet toe, met die uitvoerigheid over dit Handboek te spreken, als elders bij de beoordeeling is geschied. Met die bescheidenheid, die allen menschen moet bekend zijn, en bijzonder in het Gemeenebest der Letteren te huis behoort, waar zij, bij teregtwijzing en verschil van meening, altijd moet voorzitten, als kenmerk van onpartijdigheid en goeden smaak, moeten wij echter zeggen, dat hier nog al een en ander voorkomt, waaromtrent wij vermeenen van den geëerden Schrijver te moeten verschillen, en wij vele elders gemaakte aanmerkingen met den daar opgetreden Recensent deelen. Zoo zouden wij niet, gelijk de Hoogleeraar doet, den aanvang onzer Letterkunde in de tweede helft der dertiende, maar reeds in de twaalfde Eeuw stellen, en haar verval en verbastering dagteekenen van dat tijdstip, waarop de Hoogleeraar haar begin heeft gesteld. Bij het geven van Proeven uit oud-Nederlandsche geschriften ware het, onzes inziens, van belang geweest, dat zijn Hooggel. meer chronologisch en kritisch ware te werk gegaan. In plaats van eenige verstrooide en zonder veel zamenhang op

{==617==} {>>pagina-aanduiding<<}
het papier gebragte opmerkingen en wenken over Nederlandsch en Nederlanschen stijl, hoedanige wij, volgens de verklaring van den Heer lulofs, bl. 251, in zijne Taalkundige Aanstippingen te zoeken hebben, hadden wij liever een weluitgewerkt en, voor zoo verre dit thans reeds mogelijk is, volledig grammatisch overzigt gezien; alsmede dat in de verklarende lijst der verouderde woorden de beteekenis van eenige juister ware opgegeven, terwijl het ons tevens voorkomt, dat deze lijst, in een werk hoofdzakelijk voor jonge lieden en mingeoefenden geschreven, en bij wie men dus geene innige vertrouwdheid met de spraak onzer vaderen vooronderstellen kan, wel wat vollediger had mogen zijn; zoodat, naar ons gevoelen, dit werk, als Handboek van den vroegsten bloei der Nederlandsche Letterkunde beschouwd, bij het goede en grondige, dat er in gevonden wordt, nog al veel te wenschen overlaat.




Sjaïr Bidasari. Oorspronkelijk Maleisch Gedicht, met eene Vertaling en Aanteekeningen; uitgegeven door W.R. van hoëvell, Theol. Doct., Vice-President van het Bataviaasch Genootschap, en Predikant te Batavia. Batavia, ter drukkerije van het Bataviaasch Genootschap. 1844. In gr. 8vo. 631 bl.



{== afbeelding 
	==} {>>afbeelding<<}
    

Door de bewerking en uitgave van dit Maleisch werk toont de Eerw. van hoëvell, het loffelijk voetspoor te willen volgen van die Protestantsche Godsdienstleeraren, welke in de beide vorige eeuwen genoegzaam de eenigen waren, die zich op eene wetenschappelijke beoefening van het Maleisch toelegden, met het doel om het volk in die taal het Evangelie te verkondigen en voor het Christendom te winnen. Dat de uitgever eene, gelijk hij ze noemt, poëtische conceptie gekozen heeft, een Heldendicht, hetwelk door geen enkel woord in aanraking komt met het Christendom, kan niemand bevreemden, die in aanmerking neemt, dat de studie der Maleische schriften als de ware en hoofdbron moet beschouwd worden, waaruit de kennis van die taal moet worden geput. Er was ook nog eene andere reden, om welke de Vertaler zijne landgenooten, zoo wel in Oostindië als in Europa, met

{==618==} {>>pagina-aanduiding<<}
den inhoud van een der beste Maleische gedichten wilde bekend maken. Al te veel, zoo 't schijnt, heeft ook in Nederland het vonnis van den beroemden crawfurd (*) weerklank gevonden, als hij zegt: ‘Van de Maleische gedichten mag men zeggen, dat het eene rijmelarij is alleen voor het oog en het oor, vermits er verbeelding, vuur en hartstogt, met één woord alles aan ontbreekt, om ze tot wezenlijke dichtstukken te maken.’
Om het daardoor ontstane vooroordeel tegen de Maleische poëzij weg te nemen, meende de Eerw. van hoëvell geenen beteren weg te kunnen inslaan, dan een der onder de Maleijers meest bekende en geliefkoosde Sjaïrs of dichtstukken in onze taal uit te geven. Het is een uitgebreid stuk, uit ongeveer 7000 regels bestaande, en in zes afdeelingen of zangen verdeeld.
Wat nu de aesthetische waarde van dit dichtstuk betreft, het heeft meer van eene Idylle dan van een Heldendicht. Treffende schilderingen van teedere gevoelens en aandoenlijke gebeurtenissen kan men daaraan niet ontzeggen; en deze eigenschap veraangenaamt de lezing, ook bij het gemis van hooge dichterlijke vlugt. Allerwegen wordt men aangetrokken door den hartelijken toon en door bevallige naïveteit. Naar ons oordeel zou de overzetting nog met meer genoegen gelezen worden, indien de uitgever, ook wat den vorm der regels en volzinnen betreft, geheel in ongebonden stijl had geschreven.
Voornamelijk echter bestaat de belangrijkheid van het stuk (hetwelk blijkbaar geschreven is vóór den tijd, waarin de Europeanen zich in den Indischen Archipel gevestigd hadden) daarin, dat het den lezer de oorspronkelijke zeden, denkbeelden en het karakter van den Maleischen volksstam naar het leven afgeschetst voor oogen stelt. Eene soortgelijke verdienste heeft in dit opzigt de Bidasari, met betrekking tot de kennis der Maleijers, als de Duizend en ééne Arabische Nachtvertellingen, voor de kennis van een ander gedeelte van het Oosten.
Omtrent zekere van de overige verzen verschillende ge-
{==619==} {>>pagina-aanduiding<<}
deelten des gedichts, bij de Maleijers pantons genaamd, merkt de Vertaler aan, dat deze het best verklaard kunnen worden als refereinen te zijn, die dienen, om, bij de anders eenparige versmaat van disticha van vier regels, die op elkander rijmen, in den zang eenige afwisseling daar te stellen, en bij welke er niet naauwkeurig op gelet wordt, of de panton al of niet zamenhangt met het voorgaande of volgende, waardoor dan de zin van dit referein dikwijls onverstaanbaar is, of liever wel degelijk onzin bevat, dewijl het den dichter slechts om de klanken te doen is. Onze aandacht viel op deze aanmerking van den Vertaler, omdat het ons voorkomt, dat zij welligt ook van toepassing is op andere nog oudere dichtstukken van andere volken. Zou, bij voorbeeld, Hoogl. II:15, en misschien nog andere gedeelten van dit Bijbelboek, niet als zulk een panton moeten beschouwd worden, en het dus te vergeefs zijn, zulke plaatsen in overeenstemming te willen verklaren met den overigen inhoud?
Behalve het reeds opgemerkte goede van dit werk, is deszelfs verschijning nog om eene andere reden der opmerkzaamheid van onze landgenooten waardig. Het ultramontanismus heeft onlangs, in openbare dagbladen, niet alleen, en dit wel uitdrukkelijk, de levenswijze der Roomsche Geestelijken in Nederlandsch Indië, maar, tot verschooning van het gedrag der Roomsche Priesters, ook dat der Protestantsche Leeraren aldaar beschreven als een' gestadigen maaltijd, of als een leven, hoofdzakelijk doorgebragt in schouwburgen, in concert- en danszalen. Dit beweerde laten wij voor rekening van hen, die zulk een oordeel noodig hebben tot regtvaardiging van dat beruchte, hetwelk in Indië, te regt of te onregt, reactie heeft veroorzaakt. Maar zoo veel blijkt ons uit dit werk, dat de geleerde van hoëvell niet behoort tot het getal der zoodanigen, die hunnen tijd aldaar nutteloos doorbrengen. Zijne grondige geleerdheid en ijver worde erkend en regt gewaardeerd, en zijn werk vinde eene wèl verdiende en gunstige opname bij allen, die belang stellen in hetgeen dienen kan, om den smaak en het karakter van de zoo talrijke Maleische bevolking in den Indischen Archipel te leeren kennen!
Mogt aan het werk een tweede druk ten deel vallen, dan vertrouwen wij, dat de geleerde Uitgever aan de correctie van den Nederduitschen tekst meerdere naauwkeu-
{==620==} {>>pagina-aanduiding<<}
righeid zal doen besteden, en daardoor het werk gezuiverd worden van vele drukfouten.




Oude Vlaemsche Liederen, ten deele met de Melodiën, uitgegeven door J.F. Willems. Te Gent, bij H. Hoste. 1846. f 1-65.

Wij haasten ons, om onze lezers op dit jongste werk van den ijverigen en bekwamen willems, wiens verlies de Letteren evenzeer als zijne veelvuldige vrienden betreuren, opmerkzaam te maken, waarvan de eerste aflevering voor ons ligt. Het geheel, de vrucht eener twintigjarige nasporing, zal in vijf afleveringen, elke van zeven bladen of 112 bladzijden, verschijnen. Eene historische inleiding zal aan de laatste aflevering met den titel worden toegevoegd. Het is ongetwijfeld een werk van veelvuldige nasporing, dat den beminnaar van oude taal- en letterkunde hier wordt geleverd, waarin het aan veel merkwaardigs niet zal ontbreken. Zeer verlangende zijn wij naar de beloofde historische inleiding, waarin wij ongetwijfeld tevens rekenschap zullen vinden van de wijze, waarop het werk is zamengesteld, van het plan en de inrigting, die natuurlijk uit deze eerste aflevering niet zijn te overzien. Wij schrijven dit in de gewenschte onderstelling, dat alles door den waardigen overledene ter bewerking moge zijn achtergelaten. Aan veel belangrijks ontbreekt het reeds in deze niet, belangrijks zoo wat den inhoud als wat de poëzij betreft; terwijl de bijgevoegde melodiën ook voor de kennis der muzijk van die tijden en vooral van het volksgezang opmerkelijk mogen worden genoemd.
De verzameling wordt geopend met Vorstenliederen; drie Fransche liederen van hendrik III, Hertog van Braband, die in 1260 overleed, en, blijkens deze stukjes, geen onverdienstelijk dichter moet geweest zijn. Van jan I, Hertog van Braband, volgen eenige liederen, die insgelijks niet van de minste zijn dezer verzameling. Zij zijn intusschen alleen, althans voor zoo veel men tot dusverre weet, in Zwabischen tekst bewaard gebleven; maar, daar het bekend was, dat zij oorspronkelijk door den Hertog in de landstaal waren gedicht, heeft willems ze daarin, gelijk hij schrijft, naar zijn beste vermogen weder overgebragt. Het komt ons voor,

{==621==} {>>pagina-aanduiding<<}
dat dit nog al eene gewaagde poging mag worden genoemd. Wij willen niets afdingen op de zorgvuldigheid, waarmede de Uitgever zich van de zeker niet gemakkelijke taak heeft gekweten, die hij zich had gesteld. Maar wij vragen toch, of men de aldus overgebragte liederen als die van Hertog jan kan beschouwen? Geheel onbekend is het, welke vrijheden de Duitsche overzetter zich heeft veroorloofd. Gervinus zegt, dat zij ‘nothdürftig verhochdeutscht’ in den ‘Minnesinger codex’ zijn overgegaan, en wij zouden daarom meenen, dat de thans geleverde overzetting niet op ééne lijn met de oorspronkelijke volksliederen behoorde gesteld te worden. Een wapenlied van jan III, eene ballade van philips den Goede, en vier minneliederen van margaretha van Oostenrijk, besluiten deze afdeeling; dat het dezer laatste niet aan zangerigheid ontbrak, blijke uit deze proeve:

Ghequetst ben ic van binnen, 
Duerwont mijn hert soe seer, 
Van uwer ganscher minnen, 
Ghequetst soe lanc soe meer. 
Waer ie my wend, waer ie my keer, 
Ic en can gherusten dach noch nachte; 
Waer ie my wend, waer ie my keer, 
Ghy sijt alleen in mijn ghedachte. 

Er volgen hierop historische liederen van zeer verschillenden tijd en inhoud, van het Uitwijkingslied uit de twaalfde of dertiende eeuw tot aan de erkenning van Aartshertog karel 1702. Niet het minst opmerkelijk is daaronder het zoo even genoemde Uitwijkingslied, dat, uit zoo overoude tijden afkomstig, toen ‘duizenden van Vlamingen en Brabanders naer Oostland, dat is, naer het noorden van Duitschland, zyn geweken en aldaer kolonien voor den landbouw hebben gevestigd,’ tot in onze dagen in den mond des volks is blijven leven. Het is thans een verhuizingslied geworden, dat bij de boeren in Braband ‘by het zoogenaemd overhalen der boeren dienstmeiden’ gezongen wordt. Even zoo zong men in het nonnenklooster ten Groenenbriele in Gent nog in onze dagen een hier opgenomen lied op den dood van jacob van artevelde, 1345.
Van enkele stukken vroegen wij ons af, waarom zij onder de historische liederen werden geplaatst, b.v. het lied op

{==622==} {>>pagina-aanduiding<<}
den Tabak van het einde der zestiende eeuw, uit een MS. liederenboek in de verzameling van den Heer willems opgenomen, waaruit wij zien, dat toen reeds:

Al de vroukens sijnder seer vileynich 
Teghen den toeback, 
En sy achten sijne deugt seer weynig, 
Gheven hem een lack. 
Sy segghen er van, 
Dat daer door den man 
Verdrooghen kan: 
Is daer iet van? 

Het lied stelt de vroukens op dit punt gerust en gaat voort

Toeback drincken is een goede medecijne. 
Stelt u te vré! 
Dasschen is goet voor de tandepijne, 
Wrijftse daer meê; 
Soo is den roock 
Voor den man oock, 
Al ist maer smoock, 
Beter dan loock. 

Intusschen: est modus in rebus! oordeelde de dichter; hoort slechts:

Alle dinghen doet in goeder maten 
Naer swijfs bevel! 
Al te veel waer seker beter ghelaten, 
Dat weten wy wel. 
Soo drinckt dan hier, 
Naer u plaisier, 
Een pijp of vier 
By wijn of bier! 

Van allerlei aard en trant zouden wij, aldus voortgaande, staaltjes kunnen bijbrengen. Liever nog een enkel woord over de wijze van uitgave. Zij is eenvoudig; achter ieder stuk wordt aangewezen, van waar het afkomstig is; des noodig worden enkele woorden verklaard, en bij belangrijke stukken varianten of andere overblijfselen, vertalingen enz. medegedeeld. Waar dat mogelijk was, wordt ook de melodij afgedrukt, zoodat het geheel ons een denkbeeld kan

{==623==} {>>pagina-aanduiding<<}
geven van de volksliederen der onderscheidene tijdvakken. De uitvoering is zeer net. Wij verlangen naar het vervolg, en bevelen deze verzameling ook onder ons den liefhebbers aan.




De togt naar Schokland met paard en narrenslede, op den 15 Maart 1845, door vijf Zwartsluizers. Berijmd Verhaal. Uitgegeven ten voordeele der Armen. Te Zwartsluis, bij R. van Wijk, Antsz. 1845. In gr. 8vo. f :-50.

De berijmer belooft, als hij er thans schoon en heelshuids afkomt, dat hij dit dan nooit weêr zal doen. In de hoop, dat hij opregtelijk woord zal houden, willen wij van dit berijmd verhaal dan ook niets anders zeggen, dan dat niemand zich zijne twee kwartjes zal beklagen, denkende dat hij ze voor de armen van Zwartsluis heeft gegeven en een rijmpje op den koop toe heeft.




De Huisvriend. Gemengde lectuur voor Burgers in stad en land, verzameld door J.J.A. Goeverneur. IIde Deel. Te Groningen, bij C.M. van Bolhuis Hoitsema. In gr. 8vo. Per jaargang f 3-:

Het is geene gemakkelijke taak, om op den dnur een blad, als de Huisvriend, die geregeld bij burgers in stad en land moet verschijnen, met geschikte lectuur te vullen. De Verzamelaar heeft zich in dezen tweeden jaargang op nieuw over het algemeen zeer goed van zijne taak gekweten. Hij levert eene verzameling van afwisselende lectuur, die doorgaans het nuttige met het aangename vereenigt, en niet zelden door luimigheid en geestigheid van stijl en inhoud uitmunt. Wat dit laatste betreft, is er iets, waardoor de Huisvriend zich onderscheidt van de luim en geestigheid, die wij in de literatuur van onzen tijd elders dikwijls aantreffen. De Huisvriend vergeet niet, dat hij bij burgers in stad en land moet inkeeren, en hij vermijdt daarom het gekunstelde, het jagen naar tegenstellingen, het gemanierde en onhollandsche, en blijft eenvoudig, verstaanbaar en duidelijk.
Onder de rubrieken van Verhalen, schetsen, volksoverle-
{==624==} {>>pagina-aanduiding<<}
veringen, van Bijdragen tot natuur-, landen- en volkenkennis, van Bijdragen het maatschappelijk, burgerlijk en huiselijk leven betreffende, van Mengelingen en Gedichten en rijmen is hier een voorraad bijeengebragt, nu van ernstige en leerzame, dan van vrolijke en onderhoudende lectuur, die natuurlijk niet altijd even belangrijk, maar toch over het algemeen regt geschikt is, om het beoogde doel te bereiken. Het kan ons oogmerk niet zijn, deze stukken opzettelijk te beoordeelen. Onze korte aankondiging moge alleen strekken, om de burgers in stad en land, vooral de leesgezelschappen, die den Huisvriend nog geenen toegang verleenden, aan te sporen, om den goedkoopen gast in het vervolg te ontvangen. Zij zullen zich, indien de Heer goeverneur voortgaat gelijk hij nu twee jaren lang heeft gedaan, niet beklagen, dat zij deze lectuur bij zoo vele andere, uitwendig dikwijls sierlijker, maar innerlijk vrij wat minder leverende tijdschriften, opnamen. Zij, die de portefeuille van den Huisvriend tot dusverre zoo goed hebben voorzien, zullen, hopen wij, zich daaraan ook verder niet onttrekken. Er is menig stukje in, waarbij de schrijver zich wel had mogen noemen. En met den wensch, dat het deze onderneming voortdurend moge wèl gaan, nemen wij van den Huisvriend ditmaal weder afscheid.

De mystères der groene tafel, of de Europesche Bohon-Upas, bestaande in beschouwingen en opmerkingen aan verschillende Speelbanken, gedurende de laatste twintig jaren verzameld, met een aanhangsel van treurige en huiveringwekkende voorvallen. Uit het Hoogduitsch. Te Amsterdam, bij G.J.A. Beijerinck. 1845. In gr. 8vo. 90 bl. f 1-10.

Eenige aanmerkingen over het verderfelijke van het hazardspel in het algemeen; losse beschouwingen over het niet-noodzakelijke der speelbanken in de badplaatsen; aanmerkingen over de betrekkingen des hazardspels tusschen de bank en het publiek, en voorstellen, om dat spel door andere min gevaarlijke afleidings- en uitspanningsmiddelen te vervangen, - dit een en ander, mager genoeg voor de vrucht van twintig jaren nadenkens en opmerkens, gaat aan eenige ‘huiveringwekkende en hartverscheurende,’ kort en droog

{==625==} {>>pagina-aanduiding<<}
verhaalde geschiedenissen vooraf. Dat het hazardspel allerverderfelijkst is, zal ieder verstandig mensch wel toestemmen; maar dat over dit onderwerp, na eene studie (sit venia verbo!) van zoo vele jaren, vrij wat te zeggen was meer grondig en menschkundig, en dat dit Duitsche boeksken, denkelijk alleen uit speculatiegeest overgezet, gerustelijk onvertaald hadde kunnen blijven, zal wel evenmin tegenspraak lijden. Wij denken niet, dat een zoo flaauw werkje tegen eene zoo sterke passie, als het hazardspel is, bijzonder veel nut zal doen.

Twee Avondstonden in het Hôtel Rambouillet; uit het Fransch van L.F. Bungener. Te Zutphen, bij W.J. Thieme 1846. In gr. 8vo. 40 bl. f :-60.

Gunstig is de Schrijver van dit verhaal reeds aan onze landgenooten bekend door zijne later geschrevene, maar vroeger vertaalde novelle: Eene preek onder lodewijk XIV, in denzelfden trant geschreven. De schitterende welsprekendheid van den jeugdigen bossuet komt sterk uit tegenover de matte, ziellooze voordragt van cotin den volgenden avond. Schrandere opmerkingen en wenken over de kanselwelsprekendheid komen ook hier voor. Echter hindert ons het denkbeeld, dat een geestelijk redenaar, tot vermaak van aanzienlijke hoorders en hoorderessen, in de eenigzins als kerk ingerigte zaal van een paleis, over de ernstigste en heiligste dingen staat te spreken, ongeveer zoo als men anders wel eens eenen kunstenaar laat komen, om het een en ander te vertoonen, of een' tooneelspeler, ten einde eenige zijner rollen te declameren. Wij weten wel, dat bungener daarin getrouw is aan de gebruiken des tijds van bossuet; maar dat neemt het hinderlijke niet weg; en wij kunnen het niet helpen, maar de disharmonie is ons te groot tusschen plaats en onderwerp, en de bestemming van den Christelijken redenaar te eerwaardig, om hofheeren en hofdames eene aangename tijdkorting te verschaffen. Sancta sancte.




Sophia van Berthout, Erfdochter van Mechelen. Een Verhaal, ontleend aan (uit) de Geldersche Geschiedenis van de jaren 1319 en 1320, door J. Dijk. III Deelen

{==626==} {>>pagina-aanduiding<<}
Te Amsterdam, bij J. van der Hey en Zoon. 1845. In gr. 8vo. 963 bl. f 8-70.

Historische romans blijven nog altijd de meest begeerde uitspanningslektuur, en dit vermeerdert ook gedurig het aantal schrijvers, die er hunne krachten aan beproeven. Ook de Heer dijk heeft dit gedaan, en geeft dezen uitvoerigen roman, ofschoon vroeger vervaardigd, na en ten gevolge van de gunstige ontvangst van zijne Slapende in den Haarlemmerhout in het licht. Hij schijnt dus nog al bescheiden in zijne aanspraken op goedkeuring te zijn, want het daar genoemde romannetje werd vrij algemeen met schralen lof bedeeld, en was, dacht ons, ook geenen hoogeren waardig. Daar nu de Schrijver berigtte, dat het vroeger vervaardigen van dit werk oorzaak was van leemten en gebreken, die men er meer dan in het andere zou aantreffen, had Rec. juist geene hooggespannen verwachting, en was het - hij bekent zulks - zelfs niet zonder eenige ongunstige vooringenomenheid, dat hij de lezing van dit lijvige verhaal aanving. Maar het is hem boven verwachting medegevallen. Het is vrij van vele gebreken, die anders aan dergelijke schriften - van de meesters in het vak spreken wij niet - bijna buiten uitzondering eigen zijn, breedsprakige beschrijvingen, ongepaste uitweidingen, verbazenden omhaal, onbeduidende gesprekken, en bij slot van rekening betrekkelijk weinig voorvallen en situatiën. Of, indien dit laatste het geval niet is, zijn dergelijke schriften dikwijls opeenstapelingen van allerlei bijna onmogelijke gebeurtenissen, die elkander verdringen tot verwarrens toe. Voor beide uitersten heeft de Schrijver zich gehoed. Het verhaal heeft van het begin af - anders zijn de eerste hoofdstukken van eenen uitvoerigen roman meestal een brijberg - voorvallen, die de aandacht boeijen en spannen. De gansche aanleg van het verhaal is er dan ook met oordeel op ingerigt, den knoop zoo lang mogelijk verborgen te houden, en den lezer, wanneer hij meent den draad ter ontdekking te hebben gevonden, zijne mistasting herhaaldelijk te doen
ontdekken. Nog beter ware dit doel bereikt, wanneer de roman eenen anderen titel droeg; want, daar men bijna tot aan het slot genaderd is, eer de naam der hoofdpersoon voorkomt, valt het niet moeijelijk te raden, wie door de gansche geschiedenis heen sophia van berthout is, ofschoon men nog niet kan nagaan, hoe de

{==627==} {>>pagina-aanduiding<<}
Schrijver haar als zoodanig zal ontdekken. In den geheimzinnigen ridder meenden wij insgelijks lang denzelfden te zien als ada, ten gevolge van de mededeeling des schildknapen op het huis ter Neede. Kortom, de aanleg der geschiedenis, de gang van het verhaal, de invlechting der episoden en de eindelijke ontknooping zullen, des twijfelen wij niet, de goedkeuring der lezers wegdragen. Sommige tafereelen zijn bijzonder goed geschilderd. Wij noemen daaronder de ontdekking van den schatkelder, de ontvoering van machteld jelles, van welke men later niets meer hoort, en wier opligting dan ook alleen verhaald schijnt, om in het licht te stellen, hoe anselm de wellustige plannen van Jonker adolf ten dienste stond; voorts de aanslag op Neede, de nachtelijke verschijning bij ada, het zoenfeest te Zutphen, het tooneel bij het wolvenhol, het ontkomen van govert van eekveld, de toebereidselen tot het bruiloftsfeest op Rozendaal, enz. Men voege er bij, dat de karakters goed zijn volgehouden en het kostuum des tijds doorgaans zeer wel is bewaard, zoodat dit verhaal zich in vele opzigten boven vele soortgelijke verheft.
Met dat al hebben wij aanmerking op den ganschen aanleg van het werk. Blijkbaar is, in spijt van den titel, de monnik anselm de spil van het geheele verhaal. En wat is deze? Een gewetenlooze, diepverdorven booswicht, die misdaad op misdaad stapelt, van geene gruwt, en niets - letterlijk niets goeds bezit. Zulk eene schepping kwetst het gevoel voor zedelijk schoon, en nog te meer, wanneer die booswicht de afschuwelijkste wandaden pleegt alleen uit vermaak in het kwaad, overigens ongemotiveerd, zonder aanleiding, zonder beginsel, zonder doel, dan alleen om een booswicht te zijn. Zoodanig een wezen in het breede te schilderen, ja het tot den hoofdpersoon van eenen geheelen roman te maken, personen en voorvallen om dat wezen heen te groeperen, alleen ten einde zijnen duivelengeest te openbaren, dit verraadt eenen zedelijken wansmaak, waarmede de fraaiste schilderingen in tegenspraak zijn, en waarmede de monsterachtige boosheid in eenen maître d'école en la chouette ons wel heeft bekend gemaakt, maar niet bevredigd. Elk auteur toch wordt ondersteld of tot vermaak, of tot nut, of tot beide, van zijne lezers te schrijven. Wat nu iemand voor vermaak kan vinden in het hooren van verzonnen gruwelen, zonder eenig oogmerk bedreven, dan om kwaad te doen, begrijpen wij niet. Tot nut kan het evenmin strekken. Wanneer het waarheid ware, dan mogt men er nog ter waarschuwing uit zien, hoe diep de mensch zinken kan, wanneer hij, Godsdienst en rede verbannende uit zijn hart, alleen handelt naar de inspraak van toomelooze driften; maar dat het alleen een gewrocht is van de verbeelding des Schrijvers, verhindert met het overdrevene elk zedelijk nut, dat de lezer er van hadde kunnen trekken. En

{==628==} {>>pagina-aanduiding<<}
wij laten deze aanmerking nog te meer gelden, omdat het, met eenige kleine verschikkingen en bijvoegingen, niet moeijelijk zou geweest zijn, wraakzucht of gouddorst of zinnelijke drift of iets van dien aard tot het roersel der wandaden van anselm te stellen. Daarbij, niet omdat wij er de middeleeuwsche monniken te heilig toe achten, integendeel de meesten waren tot velerlei snoodheid veil, maar omdat het reeds meer dan afgezaagd is, hen als vleeschelijke duivels in den historischen roman te zien optreden, vragen wij: waarom moet die bewerker van zoo veel ellende en ongeregtigheid een monnik, alweder een monnik, en altijd een monnik, zijn?
Bij deze algemeene aanmerking zouden wij nog verscheidene op sommige détails kunnen voegen. Zoo vonden wij het geen' gelukkigen greep, het verhaal der afkomst van herman door rude aan maria te laten doen, waar het blijkbaar zeer gedwongen en onnatuurlijk is; terwijl het echter zoo dadelijk voor de hand lag, dat verhaal door rolf te laten doen gedurende het geheime gehoor, dat hij van zijnen heer verzocht op den avond na de jagtpartij in het tweede Deel. Zoo is er meer, dat, gelijk naderhand blijkt, gelukkiger had kunnen geplaatst zijn; wij werden er door bevestigd in het vermoeden, dat de Schrijver, na het algemeene ontwerp gemaakt te hebben, de bijzonderheden terstond is gaan nederschrijven; vele hoofdstukken zouden anders uitgevallen zijn, indien de gansche zamenhang van het geheel hem vooraf helderder voor den geest hadde gestaan. Het kwam ons althans voor, dat zulks eenen gunstigen invloed op de bewerking zou gehad hebben. Dat vitlust ons deze aanmerkingen niet in de pen geeft, zal de Schrijver en zullen de lezers na den boven welgemeend gegeven lof wel gelooven.
Stijl en taal verdienen goedkeurende vermelding. De eerste is wel niet schitterend, maar doorgaans zuiver. Ons mishaagde de al te dikwijls herhaalde melding van vlijmscherpe dolken; ook arglist, bodem voor grond, benuttigen, beleefde voor maakte levend (een zuiver Germanismus: belebte) en dergelijke ontsierende taal. Van adolf, die alleen van onreine begeerte naar ada's bekoorlijkheden gloeide, kan men moeijelijk zeggen, dat hij vast stond in het geloof, dat de aangebedene zijne bruid zou worden. De uitdrukking zelve, die ons ongepast dunkt, daargelaten, laat het spraakgebruik enkel het denkbeeld eener reine liefde toe.
De uitvoering is wèl; maar kon er weder niets beters op overschieten, dan hetzelfde vignet op de titels der drie Deelen? Steendrukjes zijn toch niet kostbaar, en hoe geschikte onderwerpen leverden, om geene meerdere te noemen, Deel II, bladz. 307, en Deel III, bladz. 286. Zoo als nu, staat het wat schriel.





{==629==} {>>pagina-aanduiding<<}

Boekbeschouwing.

Verhandelingen, uitgegeven door het Haagsche Genootschap tot verdediging van de Christelijke Godsdienst na deszelfs vijftigjarig bestaan. VIIde Deel.

Ook onder den titel:
Verhandeling over de waarde van de Handelingen der Apostelen, door j.j. van oosterzee, Theol. Doct. en Predikant (thans) te Rotterdam. Te 's Gravenhage, bij de Erven Thierry en Mensing. 1846. In gr. 8vo. 524 bl. f 4-75.
Als men ziet, hoe de vier kanonische Evangeliën in de laatste jaren aller oogen tot zich hebben getrokken, mag men gerust zeggen, dat de Handelingen der Apostelen verwaarloosd zijn geworden. De reden daarvan schijnt ons te liggen in de gesteldheid van dit boek. Voor de levensgeschiedenis van jezus geeft het bijna niets, wat wij uit de Evangeliën niet veel beter en uitvoeriger kunnen te weten komen, en daar de Theologische wereld zich in de laatste jaren zoo met voorliefde aan het onderzoek naar de geschiedenis onzes Heeren gewijd heeft, is het niet te verwonderen, dat de Handelingen in de schaduw gesteld werden, waar de Evangeliën den voorgrond innamen.
Toch werd ook op de Handelingen wel het oog gevestigd, - maar de resultaten van het onderzoek waren zelden van dien aard, dat de conservatieve partij er hoog mede was ingenomen. Ik denk hier niet aan hetgeen in ons land vroeger over de Handelingen is geschreven; ook niet aan neander's schriften en wat in zijnen geest het licht zag; maar aan de Hoogduitsche geleerden, die in de laatste jaren van lucas' tweede boek een partijschrift maakten, en zoo tot het besluit moesten komen, dat de schrijver niet de volle waarheid en niet in alles de waarheid

{==630==} {>>pagina-aanduiding<<}
had berigt; of aan hen, die de echtheid van dit geschrift loochenden, en zoo den weg zich baanden tot eene niets ontziende kritiek der geschiedenis, welke den inhoud uitmaakt van dit boek.
Nu heeft het Haagsche Genootschap de oogen op de Handelingen doen vestigen, en dit in den nieuweren tijd in zulk een ongunstig licht geplaatst geschrift als wapen tegen de bestrijders der Evangelische geschiedenis doen gebruiken. Het riep de Theologen op, om in overweging te nemen en aan te wijzen, welke waarde de Handelingen, zoo in het algemeen ten bewijze van den geschiedkundigen oorsprong des Christendoms, als in het bijzonder ter afwering van de aanvallen van Dr. d.f. strauss en anderen, daartegen gerigt, bezitten. Het door Dr. van oosterzee ingezonden antwoord op die prijsvraag is met het uitgeloofde eermetaal bekroond, en een kort verslag van dit belangrijk geschrift te geven, is nu de taak, die wij hebben te vervullen.
Het geheel splitst zich in twee deelen, waarvan het eerste de echtheid, de ongeschondenheid, het historisch karakter en de geloofwaardigheid van de Handelingen der Apostelen handhaaft, het tweede een onderzoek instelt naar de waarde van dit geschrift ter handhaving van den geschiedkundigen oorsprong des Christendoms tegen de bedenkingen van strauss en anderen.
Vooraf wordt in de Inleiding over de gepastheid, den zin, de moeijelijkheid der vraag, waarop een antwoord verlangd werd, het noodige gezegd. De Schrijver beschouwt de handhaving der geloofwaardigheid onzer vier Evangeliën, door die te toetsen aan en te vergelijken met de Handelingen der Apostelen, als de taak, welke hij op zich heeft genomen, en ziet te regt in, dat, daar bij de uitgeschrevene vraag het gezag der Handelingen zelve voorondersteld wordt, dit vóór alle dingen nader moet bewezen worden, wat des te noodzakelijker is, naar mate in den laatsten tijd het gezag der Handelingen door velen zeer in twijfel is getrokken. Wien het dan ook verwonderen mogt, dat het eigenlijke antwoord op de vraag van

{==631==} {>>pagina-aanduiding<<}
het Haagsche Genootschap niet veel meer plaats inneemt, dan dat op de vraag: welk gezag mogen wij aan de Handelingen toekennen? - het zal zeker niet hem bevreemden, die inziet, dat het geheele onderzoek des Schrijvers zonder eenige waarde is, als de echtheid, de ongeschondenheid, het historisch karakter en de geloofwaardigheid der Handelingen niet zoo gestaafd zijn, dat op dien grondslag verder gebouwd kan worden, zonder vrees, dat het fundament niet veel beter dan een zandgrond is.
De Handelingen behooren tot die schriften des N.V., waarvan het op uitwendige gronden zeer moeijelijk is te bewijzen, dat zij vóór de tweede helft der tweede eeuw bestaan hebben. Evenwel, de vrij eenparige en bijna algemeene erkenning der Handelingen als geschrift van lucas schijnt ons met den Schrijver van groot gewigt, vooral, wanneer wij bedenken, dat de Christelijke kerk nooit getwijfeld heeft aan de echtheid van dit boek. Meende men oudtijds al, dat lucas de schrijver niet geweest is, het schijnt wel een gevoelen geweest te zijn, waartoe de kerk nimmer heeft overgeheld. Anders zouden wij wel meer sporen vinden van twijfel, dan nu het geval is. Wie zich verwondert, dat de Handelingen vóór irenaeus niet aangehaald worden, (want de aanhalingen, die men wel eens bijbrengt, schijnen ons toe noch vóór noch tegen de Handelingen te bewijzen) zie door van oosterzee het bevreemdende daarvan weggenomen, en late zich verder van de echtheid overtuigen door de inwendige gronden, die hier uit hetgeen ons van lucas uit zijn Evangelie, en uit de Brieven van paulus bekend is, bijeengebragt zijn. Tevens worden de bezwaren, door de wette, baur, credner en schrader geopperd, voor zoover zij de geschiedenis betreffen, uit den weg geruimd, en daarmede de echtheid der Handelingen voorloopig als bewezen aangenomen. Voorloopig; want er blijven nog eenige afwijkende gevoelens ter toetsing overig, die om hun gewigt hier eene afzonderlijke behandeling vinden.
De Schrijver onderzoekt eerst, welke waarde er gehecht moet worden aan de timotheus-hypothese, of het ge-
{==632==} {>>pagina-aanduiding<<}
voelen van hen, die meenen, dat niet lucas, maar timotheus geheel of gedeeltelijk voor den schrijver der Handelingen is te houden. Het resultaat van dit onderzoek is bijdrage tot de handhaving der echtheid, daar dit gevoelen zoo juist in zijne onhoudbaarheid, namelijk als geheel mislukte poging om timotheus als den schrijver òf van het geheele boek, òf van een gedeelte, de plaats van lucas te doen innemen, wordt voorgesteld, dat niemand onder ons ligt zal geneigd zijn, groote waarde aan maijerhoff's en de wette's hypothesen te hechten. Nu komt de silas-hypothese ter spraak, waarover te regt hetzelfde oordeel als over de timotheus-hypothese geveld wordt.
Na zoo de echtheid der Handelingen op eene voor het tegenwoordig onderzoek voldoende wijze bewezen, en met een enkel woord het noodige over de ongeschondenheid van dit geschrift gezegd te hebben, gaat de Schrijver over tot het onderzoek naar het historisch karakter der Handelingen. Tegen de onderscheiding van historisch karakter en geloofwaardigheid van een geschrift, zoo als de Schrijver haar maakt, is niet veel te zeggen, en zij heeft te veel voor zich, om haar niet toe te laten. Er wordt nu eerst aangetoond, dat lucas zich tot doel gesteld had, geschiedenis te schrijven, (historisch doel van lucas: ‘een verhaal te geven van de gewigtigste lotgevallen der eerste dienaren en gemeenten van onzen Heer, gedeeltelijk uit zijne eigene ervaring afgeleid, berekend naar de omstandigheden en behoeften zijner lezers’) waarbij te gelijk een oog geslagen wordt op hen, die lucas een doel toeschreven, dat niet gunstig, of soms stellig zeer ongunstig voor het historisch karakter en de geloofwaardigheid van dit boek moest geweest zijn. Wij misten hier niets van hetgeen hierbij in aanmerking moest komen, en kunnen niet anders, dan genoegen nemen in hetgeen de Schrijver over het historisch doel van lucas in het midden brengt. Het historisch karakter van den inhoud trekt nu verder onze aandacht tot zich. Dat de hoofdzaak, de invoering van het Christendom door de Apostelen in de kracht des Hei-
{==633==} {>>pagina-aanduiding<<}
ligen Geestes en deszelfs uitbreiding, voornamelijk door paulus en petrus in Palestina, Samaria en de Heidensche wereld tot Rome toe, ons dwingt, een historisch karakter aan het boek, waarvan dit de hoofdinhoud is, toe te kennen, is spoedig aangetoond. Minder gemakkelijk, vooral tegen strauss en gelijkgezinden, is met weinige woorden het historisch karakter der wonderverhalen, die
in de Handelingen voorkomen, boven elken twijfel te verheffen. Hier is de Schrijver dan ook weêr uitvoeriger. Hij vraagt eerst, of wonderen, op zich zelven beschouwd, volstrekt onmogelijk zijn te achten? Moet strauss op zijn Pantheïstisch standpunt dit met ja beantwoorden, de Schrijver stelt er op zijn Theïstisch standpunt zijn neen tegenover. Hij onderzoekt vervolgens, of de bijzondere wonderverhalen, die in de Handelingen voorkomen, verdicht of opgesierd zijn. Het resultaat is ten voordeele van het historisch karakter van dit boek, een resultaat, dat niet verkregen wordt door eene oppervlakkige beschouwing, maar door een grondig onderzock naar het gewigt der door strauss en anderen in het midden gebragte bezwaren, en eene welgelukte verdediging van het eigen gevoelen. Wat overigens door de wette tegen enkele gedeelten van de Handelingen is ingebragt, als bewijs tegen dat historisch karakter, wordt op zijne juiste, dat is zoo goed als niets beteekenende, waarde geschat.
Thans komen wij aan de geloofwaardigheid, dat gedeelte van des Schrijvers taak, wat wij het belangrijkste achten. Want is lucas niet geloofwaardig in de Handelingen, welke waarde heeft dan dit geschrift? Er moet dan bewezen worden, dat lucas de waarheid heeft kunnen weten, heeft willen zeggen, werkelijk heeft gezegd. Eerst worden wij nu gewezen op de persoonlijkheid des Schrijvers, daarna op zijne bronnen, eindelijk op den tijd, waarin hij schreef. Wat wij van den schrijver des derden Evangelies weten, doet ons reeds zeer overhellen tot de meening, dat hij de waarheid kon zeggen. Maar dit is niet genoeg. De vraag is, of hij uit goede bronnen kon putten. Het onderzoek naar de bronnen, waarvan

{==634==} {>>pagina-aanduiding<<}
lucas bij het schrijven der Handelingen gebruik heeft gemaakt, gaat met eigenaardige moeijelijkheden vergezeld. Het is hier bijna alles gissing en vooronderstelling. Want lucas zegt nergens, wie bij elk verhaal zijn zegsman is geweest, (natuurlijk die gedeelten uitgenomen, waar hij ooggetuige was,) en niemand is er, die met zekerheid ons kan aanwijzen, van wien hij datgene, waarbij hij niet tegenwoordig was, gehoord heeft. Van oosterzee moet dan ook zelf toegeven, dat hij, even als zijne voorgangers, in dit onderzoek zich dikwijls met gissingen heeft moeten tevreden stellen, iets, wat niemand hem ten kwade zal duiden, die weet, dat den onderzoeker hier niets anders overblijft. Gaarne geven wij den Schrijver den lof, dat hij al, wat zich hier met eenige zekerheid liet bepalen, werkelijk zorgvuldig heeft bijeenverzameld, al kunnen wij dan ook niet ontveinzen, dat, waar wij moeten gissen, geen historische zekerheid verkregen wordt. Doch wij herhalen het, wat tot bewijs, dat lucas de waarheid heeft kunnen zeggen, bijgebragt kan worden, zien wij hier tot één geheel vereenigd, en waar die zekerheid niet kan gegeven worden, zijn wij, die de geloofwaardigheid der Handelingen vasthouden, toch even geregtigd, om tot de waarschijnlijkheid, dat het verhaalde werkelijk zoo gebeurd is, te besluiten, als de bestrijders van de geloofwaardigheid der Handelingen daar regt meenen te hebben, om die waarschijnlijkheid te ontkennen. - Omtrent den tijd, wanneer de Handelingen geschreven zijn, meent de Schrijver dit als zeker te kunnen vaststellen, dat zij niet later dan in het jaar 66 na christus of in den aanvang van 67 zijn opgeteekend, omdat hij van gevoelen is, dat het derde Evangelie uiterlijk vóór het einde van 65 geschreven is. Van oosterzee meent, dat paulus nog leefde, toen de Handelingen door
lucas voltooid werden, omdat het alleronwaarschijnlijkst is, dat lucas anders niets van des Apostels dood zou gemeld hebben. Dit laatste stemmen wij volkomen toe.
Uit het een en ander is het tot zeer hooge waarschijnlijkheid gebragt, dat lucas de waarheid heeft kunnen

{==635==} {>>pagina-aanduiding<<}
zeggen. Maar heeft hij ook de waarheid willen zeggen? Tegen de bedenkingen, die hiertegen gemaakt zijn, stelt van oosterzee zijne opmerkingen over, die het voor ons boven elken twijfel verheffen, dat lucas geneigd is geweest, waarheid, zuivere waarheid te berigten. Die opmerkingen, welke de Schrijver in verband met al het vroeger gezegde wil beschouwd hebben, schijnen ons zeer voldoende toe.
De gevolgtrekking ligt nu ook voor de hand, dat lucas de waarheid werkelijk heeft gezegd. Zien wij op den hoofdinhoud van dit boek, en de wijze, waarop deze verhaald wordt, op de wonderen en op de overeenstemming van der Apostelen karakter en hunne uitspraken, zoo als die hier zijn beschreven, met hetgeen ons daarvan in de Brieven is opgeteekend, wij hebben dan proeven in overvloed, die bewijzen, dat de man, wiens geloofwaardigheid uit het voorgaande onderzoek gebleken is, werkelijk de waarheid heeft gezegd.
Zietdaar in het kort den gang van des Schrijvers onderzoek opgegeven, waarbij hij wenscht, dat wij in het oog zullen houden, dat het bepaalde doel, waarmede hij het instelde, hem ook geleid heeft in de keuze zijner bewijsgronden, daar menig voorbijgegaan bewijs op zich zelf goed was, maar tegen strauss niet wel te gebruiken. ‘Voorts,’ zegt hij, ‘gaven wij, wat wij hadden, schoon wij soms meer hadden kunnen geven. En meenende op geen zandgrond te bouwen, gaan wij met vernieuwde belangstelling voort, om opzettelijk te onderzoeken naar de waarde der Handelingen, ter verdediging van den historischen oorsprong des Christendoms, tegen deszelfs bestrijders in onze dagen.’ (In eene noot wordt hier nog het een en ander over baur's laatst uitgekomen werk: ‘paulus, de Apostel jesu christi,’ gezegd, dat onder het afdrukken der verhandeling eerst in het licht gekomen is.)
Wij willen den Schrijver bij zijn onderzoek volgen, waarvan hij in het tweede deel zijner verhandeling ons de resultaten mededeelt. In het eerste Hoofdstuk toont hij aan, dat de mythische verklaring der Evangelische ge-
{==636==} {>>pagina-aanduiding<<}
schiedenis door de Handelingen wordt veroordeeld, en wel zoo, dat hij ons eerst in de Handelingen een bewijs doet zien voor de onmogelijkheid van mythen in het N.T. op uitwendige en inwendige gronden, terwijl hij dit boek daarna als bewijs gebruikt voor het onvoldoende der kenmerken van het mythische en onhistorische door strauss vastgesteld. Rusten de uitwendige gronden, waarop strauss het bestaan der mythen in de Evangeliën meent te kunnen verdedigen, op de stelling, dat de echtheid van niet één onzer Evangeliën kan bewezen worden; van oosterzee trekt uit de reeds bewezene echtheid van het boek der Handelingen het besluit tot de echtheid van lucas' eerste boek, en opent zich daardoor den doorgang tot eene reeks van gevolgtrekkingen, die het mythische stelsel van strauss alles eerder dan groote vastheid van fundamenten beloven. Om de inwendige gronden, waarop strauss de mogelijkheid van mythen in het N.T. bouwt, in hunne onbruikbaarheid te doen kennen, beantwoordt van oosterzee de volgende vragen: Wat leeren de Handelingen aangaande het karakter der Christelijke Godsdienst? Wat, aangaande de zucht der eerste Christenen om den Zaligmaker te verheerlijken? Wat aangaande het ontstaan der mythen in het Nieuwe Testament uit de voorspellingen des Ouden Verbonds? Wat, aangaande de overbrenging van sommige verhalen des Ouden Testaments op jezus? Wat, aangaande de mythische opsiering van sommige wezentlijk historische bestanddeelen van jezus' leven? Wat, aangaande de vorming van mythen in het N.T. naar gelijksoortige voorstellingen der Heidensche
volken? En het antwoord, dat hierop gegeven wordt, vat zoo juist en overtuigend alles te zamen, wat tegen de door strauss voorgestelde inwendige gronden uit de Handelingen kan bijgebragt worden, dat wij niet inzien, wat de lezer hier meer zou kunnen wenschen. Bieef den Schrijver nu nog over, de negatieve en positieve kenmerken, door strauss voor het mythische en onhistorische vastgesteld, aan de Handelingen te toetsen, hij doet het zoo, dat hij zich niet te sterk uitdrukt, waar hij, aan het einde van zijn onder-
{==637==} {>>pagina-aanduiding<<}
zoek gekomen, zich over de Handelingen aldus hooren laat: ‘Zij deden ons ten duidelijkste zien, dat geen der kenmerken, waaruit strauss het onhistorische van eenig verhaal meende te kunnen opmaken, daarvoor toereikende was, ja zelfs dan niet toereikende, wanneer die allen zamen in één verhaal vereenigd waren.’ Zeer goed heeft van oosterzee uit het verband der Handelingen met lucas' Evangelie de onmogelijkheid der mythen in het N.T. op uitwendige gronden, verder uit den inhoud der Handelingen die onmogelijkheid op inwendige gronden, eindelijk het ontoereikende der door strauss vastgestelde gronden èn uit den inhoud èn uit den vorm der Handelingen aangewezen. De leemten van dat mythische stelsel zijn zoo duidelijk gemaakt, dat wie er nog blind voor is zeker geen goede oogen heeft.
De geloofwaardigheid der Evangelische geschiedenis, gestaafd door de Handelingen der Apostelen, zietdaar wat de inhoud van het tweede Hoofdstuk uitmaakt. Van oosterzee doet ons in dit boek vooreerst een bewijs zien voor de grootheid en verhevenheid van den persoon onzes Heeren. Hij wijst ons op het licht, waarin de geschiedenis der Handelingen ons den persoon des Heeren te aanschouwen geeft (waarbij hij op den geest, dien wij in 's Heeren eerste discipelen en geloovigen waarnemen, op het geloof, dat wij bij hen aantreffen, op de lotgevallen der eerste Christenkerk, in de Handelingen geboekt, het oog vestigt.) Hij maakt ons opmerkzaam op de getuigenis der Apostelen aangaande den Heer, wiens menschelijke grootheid zij prediken, dien zij als den van God beloofden en gezondenen Verlosser verkondigen, van wiens hoogere Goddelijke natuur zij getuigenis afleggen. Daarvan wordt weêr tegen strauss uitnemend goed gebruik gemaakt. Wij moeten den lezer verzoeken, zich daarvan zelf te overtuigen, daar wij geen uittreksel willen geven, waar het geheel gekend moet worden. - De Handelingen leveren verder een bewijs voor de geloofwaardigheid der wonderverhalen in de Evangelische geschiedenis voorkomende, en wel een bewijs voor de waarheid van 's Heeren

{==638==} {>>pagina-aanduiding<<}
opstanding, van zijne hemelvaart, van de engelverschijningen in zijn leven, van de wonderen door Hem verrigt. Ook hier, waar alles zeer uitvoerig wordt uiteengezet, vinden wij zorgvuldig van alles gebruik gemaakt, wat dienen kan om de waarde der Handelingen ter handhaving van die zoo hoog gewigtige gedeelten van 's Heeren geschiedenis helder te doen uitkomen. En wie bedenkt, wat er al tegen de opstanding, tegen de hemelvaart, tegen de engelverschijningen, tegen de wonderen des Heeren in het midden gebragt is, en dan ziet, dat de Schrijver met het gelukkigste gevolg afbreekt, wat de bestrijders des Christendoms hebben opgebouwd, afbreekt alleen uit de geschiedenis der Handelingen redenerende, moet toestemmen, dat, als de geloofwaardigheid der Handelingen bewezen is, dit boek in de hand van den Schrijver een voor de tegenpartij allergevaarlijkst wapen mag genoemd worden. - Vervolgens ziet van oosterzee er een bewijs in voor de geloofwaardigheid van vele uitspraken des Heeren, in de Evangelische geschiedenis voorkomende. Hij wijst ons op de sporen van gezegden des Heeren, in de Handelingen voorkomende; op uitspraken des Heeren, in de Handelingen stilzwijgend als waarheid voorondersteld, op het vele, dat in des Heeren uitspraken vreemd schijnt, maar door de Handelingen eenigzins opgehelderd wordt. Hierbij kwam het aan op een scherpziend oog, om in het verborgene nog goudkorreltjes te vinden. De Schrijver is hier aan den parelvisscher gelijk, die in de diepten zoekt, en moge hij niet het gevondene, wat het getal betreft, groot kunnen noemen, de gehalte vergoedt hem, wat aan de grootte der hoeveelheid ontbreekt. - Eindelijk, de Handelingen een bewijs voor de geloofwaardigheid van verscheidene andere bijzonderheden uit de geschiedenis onzes Heeren; en nogmaals wordt alles doorzocht, om uit 's Heeren openbare leven, uit de geschiedenis van zijn lijden en sterven, uit die zijner opstanding en verheerlijking,
bijzonderheden op te delven, die de waarde der Handelingen niet weinig in ons oog doen rijzen, en doen zien, dat de Schrijver al zijne opmerkzaamheid als het ware geconcen-
{==639==} {>>pagina-aanduiding<<}
treerd heeft bij de beschouwing van lucas' tweede boek.
Gevolgtrekkingen besluiten het geheel, gevolgtrekkingen omtrent de waarde der mythische verklaring van het N. Testament, omtrent de geloofwaardigheid der Evangelische geschiedenis, omtrent de belangrijkheid van de Handelingen der Apostelen.
Wij gelooven, dat dit geraamte der verhandeling onze lezers reeds eenigzins moet hebben laten gevoelen, welken rijkdom van zaken hier te vinden is. En als het dan met vleesch omkleed en in zijn geheel levend voor u treedt, als gij de verhandeling zelve in handen neemt, zult gij er u geen oogenblik over verwonderen, dat het Haagsch Genootschap dit antwoord op de uitgeschrevene vraag met goud heeft bekroond.
Het geheel draagt de duidelijkste kenmerken van een allernaauwlettendst onderzoek naar hetgeen de Handelingen der Apostelen tegen strauss opleveren. Zou dit onderzoek vrucht dragen, dan moest de Schrijver ook goed zijn ingewijd in het stelsel van den man, wiens aanvallen op de Evangelische geschiedenis hij zou afslaan. Want hij moest weten, waar dat stelsel het juiste punt aanbiedt voor een' aanval daarop, en hij moest tevens zoo ingedrongen zijn in de Handelingen, dat hij van alles het juiste gebruik tegen strauss vóór de Evangelische geschiedenis kon maken. Werkelijk vinden wij ook bij den Schrijver, wat noodig was, om zijne taak goed te volvoeren. Hij kent, wat er over zijn onderwerp is geschreven; hij maakt er gebruik van, waar hij het dienstig oordeelt; hij voegt er bij van het zijne, wat tot bevestiging van de waarheid kan dienen, en hij verbindt alles tot een geheel, waarvan Referent niet weet, of hij de kunstige architectoniek meer zal bewonderen, dan de natuurlijke eenvoudigheid, die al de deelen te zamen in één ligchaam vereenigt. Het mythische stelsel voelt zich hier wonden slaan, die ongeneeslijk zijn; de fundamenten, waarop het rust, worden hier zoo welberaden ondermijnd, dat zij allen, die ter versterking van hun geloof en tot verheldering van hunne

{==640==} {>>pagina-aanduiding<<}
kennis een welgeschreven stuk verlangen, deze verhandeling vrijmoedig durven aanbevelen.
Dat wij geene enkele aanmerking op het geschrevene zouden hebben, is wel voor ieder, die aan den omvang dezer verhandeling denkt, eene ongeloofelijke zaak. De belangrijkste is die, van welke wij reeds met een enkel woord gewag maakten. Zij betreft de wijze, waarop in het eerste deel bewezen wordt, dat lucas de waarheid heeft kunnen weten. Hiervan hangt alles af. Hier is de grootste omzigtigheid noodig, om niet als bewijs toe te laten, wat men zoo gaarne zou wenschen, dat iets bewees, maar wat toch werkelijk niet meer dan eene waarschijnlijkheid is. Omtrent dat punt, wij houden het voor zeker, is het laatste woord nog niet gesproken. Maar tegen strauss zou deze verhandeling gevoegelijk het laatste woord kunnen zijn.

De Weduwe gewezen op der Weduwen God. Door John Angell James. Uit het Engelsch. Te Rotterdam, bij H.V. van Gogh. 1846. In kl. 8vo. X en 187 bl. f :-90.

De zich niet noemende Vertaalster kreeg aanleiding tot de overzetting van dit geschrift door een toevallig ontstaan gesprek met eene achtingwaardige nog jeugdige weduwe, die dit werkje van den Eerw. james aanhaalde, als veel te harer vertroosting en bemoediging te hebben bijgedragen; en Ref. moet bekennen, dat het voor haar, die den dierbaren naam van echtgenoot tegen dien van weduwe verwisseld hebben, veel zielverkwikkends en vertroostends oplevert. Het werkje is in twee afdeelingen gesplitst. De eerste afdeeling bevat een afzonderlijk woord aan weduwen; en de Schrijver wijst, in korte Hoofdstukken, I. op mededogen, II. onderwerping, III. onderrigt, IV. vertroosting, V. vertrouwen op God, VI. zegen der beproeving. De tweede afdeeling bevat voorbeelden van weduwen uit de Schrift: I. naomie, ruth en orpah. II. De

{==641==} {>>pagina-aanduiding<<}
weduwe van Zarfath. III. De weduwe van eenen Profetenzoon. IV. De weduwe hare twee penningen in de schatkist werpende. V. De weduwe te Naïn. VI. Anna de Profetesse.
Wat de eerste afdeeling betreft: wij vinden sommige gedeelten met veel gevoel en menschenkennis geschreven, hier en daar zeer eigenaardig, en de zachte balsem der vertroosting is er waarlijk verkwikkend in uitgestort; terwijl er menig woord wordt gevonden, dat voor haar, die, als bekommerden achtergebleven, den verderen weg met zorgen te gemoet zien, als een staf op de reize kan worden aangemerkt.
't Is waar, met al wat God doet heeft Hij de heerlijkste bedoelingen; maar om, in zulke bedroevende omstandigheden des levens, eene weduwe, die vroeger weinig godsdienstig gevoel bezat, doch die na den dood haars mans tot betere inzigten kwam, aan te halen als een voorbeeld, waarin het weduwschap de smeltkroes der beproeving is geweest, daar de dood van den man het middel in Gods hand tot hare bekeering moest worden, komt ons minder gepast voor. Wij vinden dan ook, al wisten wij niet dat het uit het Engelsch vertaald was, hier en daar wel eene wat methodistische en mystieke kleur over het werkje. Vreemde beeldspraak, bij Engelsche godgeleerden en zedeschrijvers niet ongewoon, komt ook hier, bij vreemde vergelijkingen, voor, die dan ook meer klanken dan zaken voortbrengen, en voor de bedroefden, wier ziel overstelpt is van rouwe, wel nutteloos gespild worden. Sprekende o.a. van Gods bedoelingen en het raadselachtige zijner wegen, is het bl. 72: ‘De regterzijde van het borduursel moge hier nimmer naar u toegekeerd zijn, en, alleen op de verwarde draden en de donkere kleuren der achterzijde ziende, alles verwarring schijnen; doch wanneer de voorzijde zal gezien worden, en het ontwerp des Goddelijken kunstenaars (!), en al de verbindingen van het stuk, als met den vinger, aangewezen worden, en de kleuren prijken zullen enz. enz., dan zult gij’ en verv. Te zeggen, dat God, bl. 96, ons behandelt als de beeld-
{==642==} {>>pagina-aanduiding<<}
houwer het marmer doet, dat hij onder handen heeft, uit welken ruwen onoogelijken steenklomp hij voornemens is een prachtig beeld te vervaardigen, en dat elke slag van den beitel en van den hamer hiertoe dienen moet, bevalt ons niet. Het denkbeeld van ons als aarden vaten te vormen is Bijbelsch en goed; maar wat hier, als uit de tapijtfabriek en des beeldhouwers werkplaats, op het hoogste Wezen wordt overgebragt, zijn smakelooze vergelijkingen; ze zijn onbijbelsch, en dergelijke spelingen des vernufts leiden tot dweeperij.
Het tweede gedeelte, waar de Schrijver zich geheel op een Bijbelsch terrein bevindt, behaagt ons veel beter, en heeft, om den echt Christelijken, waarlijk gemoedelijken, opbeurenden, zielverheffenden toon, in ons oog veel waar de; en menige weduwe zal uit deze voorbeelden waren troost in hare droefheid kunnen opzamelen, en te overvloediger genot van de Godsdienst, als de voorname bron van troost voor hart en leven, smaken.
Papier en druk zijn zeer goed. Soms is de vertaling wel wat stroef. Zinsneden als: ‘de eeuwigheid is op handen, door wier nimmer eindigende eeuwen heen gij niet meer weenen zult,’ kunnen niet onder die van een' goeden stijl worden gerangschikt. Eene opeenstapeling van beelden, om dezelfde zaak uit te drukken, is overlading en verduistert soms meer dan ze verheldert, terwijl het aanleiding tot ellenlange volzinnen geeft (o.a. bl. 99.) De correctie kon beter zijn.
Welke aanmerkingen ons echter uit de pen vloeiden, ze nemen niet weg, dat het boekje in het klaaghuis, in het zuchtend en schreijend gezin, bij het gezigt op eene donkere toekomst, voor de weduwe eene stem is, die haar als uit den hemel toeroept: ‘Vrouwe, wat weent gij? Is dit alles niet genoeg ter uwer ondersteuning? Sluit uw hart niet voor zulke vertroostingen, zwijg stil en erken dat ik God ben.’


{==643==} {>>pagina-aanduiding<<}

De kern des Bijbels, of de zakelijke inhoud van Gods Woord, verstandelijk toegelicht en voorgesteld in onderhoudende, duidelijke en aaneengeschakelde verhalen; ten nutte van alle Christenen, en van jonge lieden, die wenschen zich behoorlijk voor te bereiden tot het doen hunner geloofsbelijdenis. 1ste Stukje. Te Amsterdam, bij C.J. Borleffs. 1846. In kl. 8vo. XVI, 144 bl. f :-50.

In een voorberigt, even uitvoerig en omslagtig als de titel, wordt, als aanleiding tot het schrijven van dit werkje, de diepe onkunde van velen in onze dagen omtrent Gods openbaringen opgegeven, en voorts het doel der uitgave vermeld. Dit eerste Stukje, waarop nog wel vijf of zes soortgelijke zullen moeten volgen, omvat de Bijbelsche geschiedenis, voor zoo ver die in het boek Genesis gevonden wordt, en eindigt alzoo met jozef's dood. Die geschiedenis wordt medegedeeld in den vorm van aaneengeschakelde verhalen. De opschriften duiden rustpunten aan voor den lezer. De Bijbel voor de Jeugd van van der palm is tot leiddraad en voorbeeld gekozen. Hier en daar worden ook de gevoelens van vroegere en latere Schriftverklaarders opgegeven, meestal zonder eenige epicrisis. En aan elk verhaal zijn eenige teksten toegevoegd, die tot deszelfs inhoud meer of minder in betrekking staan.
Vraagt men ons oordeel over dit werkje, dan beginnen wij met de verklaring, dat er, zoo veel wij weten, onder ons aan iets dergelijks geenerlei behoefte bestaat. De Bijbelsche geschiedenis is in de laatste jaren door velen op velerlei wijze behandeld. Zoowel het Leesboek van Ds. prins, als de bovengenoemde Bijbel voor de Jeugd, zijn voor betrekkelijk geringen prijs verkrijgbaar en in aller handen. Wie na hen wil optreden, moet iets leveren, wat of beter van gehalte is, of zich in vorm en verhaaltrant of ook in opvatting onderscheidt van hunnen arbeid en daarin genoegzame aanbeveling vindt. En wij doen

{==644==} {>>pagina-aanduiding<<}
den ongenoemden Schrijver, die hier optreedt, wel geen onregt, wanneer wij, daar zulk een kenmerkend onderscheid van behandeling ons niet in het oog gevallen is en ook in zijn plan niet schijnt te liggen, hem verre beneden zijne voorgangers stellen. Onzentwege had dit geschrift zonder eenige schade kunnen achterwege blijven.
Maar het is nu eenmaal in het licht verschenen, en ons oordeel over den inhoud en den vorm wordt gevraagd. Wij aarzelen niet te erkennen, dat wij over het algemeen in dit eerste Stukje veel goeds gevonden hebben. Het is met zorg en naauwkeurigheid bewerkt, en niet zonder genoegzame kennis van zaken. De geschiedenis wordt aaneengeschakeld voorgedragen, en tot opheldering wordt het noodige daaraan toegevoegd. Doorgaans worden de eigene woorden der gewijde oorkonde, cursief gedrukt, opgegeven. In zooverre prijzen wij dit geschrift. Ouders en leermeesters kunnen het, van dien kant beschouwd, gerust aan hunne kinderen en kweekelingen in handen geven. Deze zullen er, bij oordeelkundig gebruik, vrij wat uit leeren. Maar overigens schijnt het ons toe, dat de trant van behandeling en de vorm in menig opzigt veel te wenschen overlaten. Reeds mag het bevreemding wekken, dat de opgave van de verschillende gevoelens der geleerden hier en daar geschied is zonder eenige bijgevoegde keuze uit dezelve. Waartoe, bijv., de quaestie over de zoogenaamde scheppingsdagen zoo uitvoerig vermeld, bl. 2, 3, het verschil van gevoelen over het spreken der slang, Gen. III, bl. 11, 12, in het breede opgegeven, enz.? Ook ontbreekt de pragmatische behandeling der geschiedenis (door den Schrijver, in het voorberigt, bl. XII, met de practische aanwending verward) bijkans geheel. Op de oorzaken, bedoelingen en uitwerkselen der gebeurde zaken wordt weinig acht geslagen. De gebeurtenissen worden slechts verhaald, zoo als zij zijn voorgevallen, zonder meer. Soms ook stuitten wij op minder duidelijke of onjuiste voorstellingen, zoo als bijv. het verband, dat er is tusschen Gen. I:1 en het overige scheppingsverhaal, niet helder in het licht gesteld, en jacob's gedrag

{==645==} {>>pagina-aanduiding<<}
omtrent zijnen broeder esau en zijnen vader isaäc te gunstig beoordeeld is. Maar vooral moeten wij aanmerking maken op den vorm. De verhalen zijn alles behalve onderhoudend, zoo als de titel ze noemt. De voorstelling is droog. De stijl mist doorgaans die afwisselende verscheidenheid, die behaagt. De gelegenheid tot het maken van leerzame opmerkingen, die zich zoo veelvuldig aanbiedt, wordt bijkans overal verzuimd, terwijl toch de toegevoegde toepasselijke teksten, ofschoon niet ongelukkig gekezen, dat verzuim weinig vergoeden kunnen. Zullen wij nu nog wijzen op den incorrecten stijl en op de vele aanstootelijke drukfouten, die hier gevonden worden, zoo als bijv. de Utrechtsche Hoogleeraar pareau, bl. 61, genoemd wordt parreau, waar ook gesproken wordt van Mytische verklaring? Maar genoeg reeds, om het oordeel te wettigen, boven uitgesproken, dat dit geschrift, van eenen, zoo het schijnt, niet wetenschappelijk gevormden, ongenoemden Schrijver afkomstig, zonder groote schade had kunnen achterwege blijven. Wij kunnen dan ook de voortzetting niet aanraden, minder nog aanmoedigen.





De Ziekten der Kinderen. Een Handboek voor practiserende Geneesheeren. Naar de derde geheel omgewerkte en zeer vermeerderde Hoogduitsche uitgave, van F.L. Meissner, in het Nederduitsch bewerkt en met Aanteekeningen vermeerderd door M.J. Godefroi, Med. Doct. te 's Hertogenbosch, en S. Bezeth, Med. Doct. en Heelm. te Rotterdam. Isten Deels 1ste en 2de Aflevering. Te Gorinchem, bij J. Noorduyn en Zoon. 1846. In gr. 8vo. 320 bl. Buiten inteekening f 1-50 per Aflevering.

Toen wij in No. II van de Vaderlandsche Letteroefeningen. van 1845 de Nederduitsche vertaling van het werk van bressler over de kinderziekten aankondigden, spra-
{==646==} {>>pagina-aanduiding<<}
ken wij onbewimpeld onze meening uit, dat wij het compileren van een werk over kinderziekten minder verkieslijk achten, daar wij ongaarne bij een zoodanig werk de individualiteit van den schrijver op den achtergrond zien treden. Het kinderlijk organisme biedt zoo vele eigenaardigheden aan, welke men kennen moet, indien men met vrucht als kinderarts werkzaam zal zijn, dat in een werk over kinderziekten eene bloote opnoeming dier ziekten met hare diagnosis en behandeling niet voldoende kan geacht worden. Eene physiologische beschouwing van het kind en eene hierop gegrondveste algemeene pathologie en therapie behooren in een werk over kinderziekten aan het bijzondere gedeelte vooraf te gaan, daar alle ziekten zonder onderscheid door de eigenaardigheid van het kinderlijk organisme gewijzigd worden en de kinderarts, nog meer dan de geneesheer voor volwassenen, steeds behoort te bedenken, dat hij minder met ziekten, dan met ziektetoestanden, met afwijkingen van den gezonden toestand te doen heeft. Het doet ons genoegen, thans de vertaling van een werk te kunnen aankondigen, hetwelk allezins aan de boven uitgesprokene eischen voldoet. Het werk van meissner, aan hetwelk in Duitschland eene derde uitgave mogt te beurt vallen, is geene compilatie, maar het draagt integendeel overal de blijken van door eenen man geschreven te zijn, die eene rijpe ervaring aan het ziekbed der kinderen heeft verkregen, die eene grondige physiologische studie met eenen juisten praktischen blik paart en die doordrongen is van het denkbeeld, dat alleen hij een goed kinderarts kan zijn, die wezentlijk de kinderen lief heeft. ‘Dikwijls,’ - dus lezen wij ergens bij onzen Schrijver (bl. 123), - ‘hebben de ouders
zelve ons gevraagd: hoe vangt gij het toch aan, dat de kinderen u zoo liefhebben en alles van u dulden en afwachten? Het antwoord op deze vraag ligt geheel en al in het gedrag, dat de geneesheer, zoowel ten opzigte van het gezonde, als van het zieke kind aanneemt; het ligt in de liefderijke bejegening van het kind, in het blijven volharden in zijne eenmaal aangenomene handelwijze, in een

{==647==} {>>pagina-aanduiding<<}
woord, in al hetgeen wij hierboven hebben opgegeven.’ Het is dan ook niet alleen door eene groote mate van wetenschappelijkheid, door eene uitgebreide literatuur, maar ook door heldere physiologische begrippen, met eenen echt humanen geest gepaard gaande, dat het werk van meissner zich boven vele andere onderscheidt. Rec. heeft de verschillende hoofdstukken der beide hierboven aangekondigde afleveringen met bijzonder veel genoegen gelezen, en, moge er al op sommige derzelve de aanmerking van eene te groote uitvoerigheid gemaakt kunnen worden, vooral bij onderwerpen, welke niet onmiddellijk op zuiver wetenschappelijk gebied liggen, de onderhoudende stijl, waarin ook daar des Schrijvers beschouwingen zijn voorgedragen, doet ons gaarne deze wijdloopigheid over het hoofd zien.
Dr. meissner behandelt in het eerste hoofdstuk van het algemeene gedeelte de oorzaken, waardoor de sterfte in het eerste levensjaar zoo buiten alle verhouding groot is, geeft in het tweede een vrij volledig overzigt over de literatuur van zijn onderwerp, en komt in het derde en vierde tot de diaetetische behandeling van het (gezonde) kind, gedurende de eerste maanden des levens, waarbij natuurlijk ook uitvoerig gesproken wordt over de keuze eener min en over het kunstmatig grootbrengen van zoodanige kinderen, die niet door de moeder zelve gezoogd worden. Het volgende hoofdstuk handelt over de ligchamelijke opvoeding van het kind in de eerste jaren van deszelfs leven, en het zesde over de eigendommelijke bewerktuiging van het ligchaam des kinds. Elk dezer hoofdstukken is met zorg en volledig bewerkt; intusschen kwam de aanmerking bij ons op, dat het zesde beter vóór de drie voorafgaande, althans vóór het vijfde ware geplaatst geweest, daar naar ons inzien de physiologische beschouwing van het kind den grondslag behoort uit te maken van de diaetetische behandeling. Waarschijnlijk heeft echter de Schrijver eenen geleidelijken overgang tot het zevende hoofdstuk (over het hooge belang, dat er voor den geneesheer in gelegen is, het ontwikkelingsproces van het kind naauwkeurig na te

{==648==} {>>pagina-aanduiding<<}
gaan) willen maken, in hetwelk meer over het kind in den zieken toestand wordt gesproken, maar hetwelk zeer goed in de vorige en volgende hoofdstukken had kunnen ingedeeld worden. Hetzelfde geldt ook in zeker opzigt van het VIIIste Hoofdstuk (Nog eenige regelen, die bij het behandelen van kinderziekten van groot gewigt zijn), hetwelk zich zeer naauw aansluit aan het XIIde (Over de therapie der kinderziekten in het algemeen) en aan het XIIIde (Over de houding en het gedrag van den geneesheer aan het ziekbed van het kind); terwijl het bij de volgorde, welke de Schrijver gekozen heeft, eenigzins vreemd vóór de volgende is geplaatst, waarin (Hoofdst. IX) over de onderkenning der kinderziekten, en (Hoofdst. XI) over de aetiologie derzelve wordt gehandeld. Tusschen deze beide laatste zijn nog eenige tot de ziektekunde betrekking hebbende opmerkingen in een afzonderlijk hoofdstuk (Hoofdst. X) gevoegd, verscheidene bijzonderheden bevattende, welke deels tot het gebied der diagnostiek behooren, deels met de aetiologie in naauwer verband staan en dus gevoegelijk afzonderlijk behandeld werden.
De verschillende onderwerpen in de bovengenoemde hoofdstukken zijn zorgvuldig bewerkt, en ieder rationeel practicus zal zich gaarne met de meeste van des Schrijvers beschouwingen vereenigen, waarvan wij als voorbeeld de volgende woorden afschrijven: (bl. 63) ‘Nooit mogen beslissende middelen of een beslissend geneesplan in het algemeen bij niet geheel zekere diagnosis worden aangewend. Eene beslissende behandeling bij kinderziekten is gewoonlijk, vooral in den tijd van de verschillende ontwikkelingsprocessen gedurende het eerste jaar, slechts zelden noodig; en veel gelukkiger is de waarnemende en bedachtzame geneesheer, wiens streven het slechts is, het gevaar af te leiden, dan de haastige jonge arts, die zonder voldoende ondervinding met de armzalige kunst koen tegen de ziekte te veld trekt. Daar echter, waar eene spoedige hulp der kunst vereischt wordt, moet men van zijne diagnosis zeker zijn; nooit mag slechts het vermoeden van den eenen of anderen ziektetoestand alleen den ge-
{==649==} {>>pagina-aanduiding<<}
neesheer tot ingrijping door geneesmiddelen bewegen. Vindt hij het gevaarlijk te talmen, dan roepe hij de hulp van eenen anderen ervarenen geneesheer in, en doe liever niets, dan te veel. - Want even zoo ligt als het evenwigt tusschen de onderscheidene stelsels in het ligchaam van het kind gestoord wordt, even zoo spoedig herstelt zich, ten gevolge van de levendige wedervoortbrenging, alles weder; en al nemen de heete kinderziekten een onheilspellend karakter aan, zoo is ook daarentegen de geneeskracht der natuur bij het kind grooter, en weet deze zich zelve beter te helpen dan bij den volwassene; gewoonlijk zijn zij dan ook de gelukkigste geneesheeren, die van de afwachtende methode gebruik maken. Daar waar de ziekte het vordert, moet men integendeel krachtig aantasten, men zij echter op zijne hoede van niet door aanhoudend voortgebruikte krachtige artsenijmiddelen te overprikkelen, en meer schade dan voordeel aan te brengen.’
Daar volgens den Schrijver de diaetetische behandeling des kinds reeds vóór de geboorte, dus met de zorg voor de aanstaande moeder, moet aanvangen, is het niet onnatuurlijk, dat hij in het bijzondere gedeelte van zijn werk eerst de ziekten van het foetus en de mogelijkheid, om dezelve te voorkomen, beschouwt (bl. 124 sqq.), vervolgens die ziekten en beleedigingen, waaraan het foetus gedurende de geboorte is blootgesteld, behandelt (bl. 160 sqq.) en eerst daarna (Hoofdst. III, bl. 169) tot die ziekten overgaat, welke na de geboorte van het kind den geneesheer ter behandeling voorkomen. Ook hier kenmerkt de Schrijver zich door groote belezenheid en helderheid van oordeel; de lezer zal ons wel verschoonen van eene dorre opsomming der verschillende ziekten en gebreken, welke meissner achtereenvolgens in zijne beschouwing opneemt; veel liever verwijzen wij hem naar het werk zelf, na welks lezing hij zich voorzeker bevredigd zal vinden.
Aan het slot onzer aankondiging behoeft het wel naauwelijks gezegd te worden, dat de H.H. godefroi en bezeth uit de vele werken over kinderziekten eene zeer goede keuze gedaan hebben en met de overbrenging van

{==650==} {>>pagina-aanduiding<<}
het werk van meissner eenen verdienstelijken arbeid verrigten. De vertaling zelve is goed geslaagd en over het geheel vrij van germanismen; de stijl is vloeijend en slechts hier en daar door enkele onnaauwkeurigheden, zoo als hunne voor hare, leiden voor legden enz. ontsierd; welke wij evenwel meer als schrijffouten aanmerken, daar zij niet standvastig voorkomen. De waarde dezer vertaling wordt verhoogd door verscheidene aanteekeningen van de Vertalers, welke doorgaans zeer gepast zijn aangebragt en zoowel van hunne grondige studie getuigen, als van den ijver, waarmede zij hunne taak op zich genomen hebben. Wij hopen, dat zij de volgende hoofdstukken met denzelfden ijver en even gelukkig mogen bewerken, als die der beide eerste afleveringen, en dat door hunnen arbeid het werk van meissner in veler handen moge komen. De Uitgevers hebben door compressen druk en matig gestelden prijs hiertoe ook het hunne bijgebragt.





Natuurkunde van den Mensch, door G. Valentin, Hoogleeraar te Bern. Uit het Hoogduitsch door J.G. Rooseboom, Med. Doctor te Gouda. Met 234 tusschen den tekst geplaatste houtsnee-figuren. Te Gouda, bij C.B. van Goor. Isten Deels 3de Aflevering. In gr. 8vo. bl. 497-764; IIde Deel, in vier Afleveringen, 930 bl. f 12-:

Bij onze aankondiging van de twee eerste afleveringen dezer vertaling in het vorige Deel van dit Tijdschrift (bl. 483-494) gaven wij onzen wensch te kennen, dat zij voltooid mogt worden. Aan dezen wensch is thans reeds sedert verscheidene maanden voldaan, en de uitgave is met meerderen spoed voortgezet, dan anders veelal bij zulke groote ondernemingen het geval is. Een geheel overzigt van het werk te geven, achten wij niet noodig. Wij verwijzen tot hetgeen wij vroeger over deszelfs strekking gezegd hebben. Valentin vertoont zich in dit werk, gelijk in zijne overige geschriften, als een vlijtig waarnemer en bedachtzaam proefnemer; daarbij, wanneer hij een onderwerp in deszelfs zamenhang beredeneert, als een analytisch denker, die op alle combinatiën met aandacht let en bij voorkeur alles tot vaste

{==651==} {>>pagina-aanduiding<<}
vormen terugbrengt, waarop berekening en maat toepasselijk is. Als voorbeeld daarvan kan hier wederom strekken 't geen in het eerste Deel over de afscheidingen gezegd wordt (bl. 589 en verv. van de vertaling). Hoe uit eene en dezelfde grondstof, uit het bloed, in verschillende klieren zulke verschillende stoffen worden bereid, is een zeer zonderling en nog niet verklaard verschijnsel. Maar waar men de verklaring van dat verschijnsel zoeken kan, en aan welke voorwaarden het gebonden zijn moet, heeft de Schrijver met zorgvuldigheid nagegaan, hoezeer hij dan ook de zaak nog onbeslist moet laten. Onlangs vonden wij eene niet ongepaste vergelijking met de verschillende eigenschappen (energiën, zoo als muller het uitdrukt) der zenuwen, in w.p. alison, Observations on the principle of vital Affinity, Transact. of the Royal Soc. of Edinburgh. Vol. XVI, p. 2. 1846. De zenuwen, hoezeer in structuur en zamenstelling aan elkander gelijk, hebben zeer verschillende hoedanigheden en werken slechts op zekere prikkels terug of geven althans slechts bepaalde en eenerlei aandoeningen, zoo zij door verschillende prikkels worden aangedaan. Zulks is aan de plaats der zenuwen gebonden; men denke aan de hersenzenuwen, de wortels der ruggemergzenuwen. Zoo meent alison, dat ook de plaats bij de klieren eene hoofdvoorwaarde der bepaalde secretie is. Doch ook hiermede is niets verklaard; eigenlijk slechts het eene onverklaarde met eene andere onverklaarbare zaak vergeleken, en echter is dit denkbeeld nieuw en kan veelligt later licht verspreiden. Doch zulke vergelijkingen vallen minder in den smaak van valentin. Hij is minder beschrijver der natuur, dan ontleder harer verschijnsels. Met bijzondere uitvoerigheid is de physiologie der zenuwen behandeld. Bij de laatste afdeeling (de leer der generatie), hoe leerrijk ook behandeld, zoude men uit de meerdere
beknoptheid bijkans vermoeden, dat de Schrijver ten einde had willen spoeden.
De Vertaler heeft zich van zijne taak over 't geheel wèl gekweten. Bij minder spoed had hij veelligt eene meer vrije vertaling gegeven, die minder duidelijk eene Duitsche kleur droeg, zonder daarom aan den waren zin des oorspronkelijken Schrijvers te kort te doen. Reeds vroeger maakten wij op germanismen opmerkzaam; zij ontbreken ook in de voor ons liggende gedeelten niet. Zoo b.v. I. bl. 604, r. 4 en 3 van ond. ‘de dieren gaan vroeger of la-
{==652==} {>>pagina-aanduiding<<}
ter, steeds echter binnen weinige dagen, te gronde;’ II. bl. 865, r. 5 v. ond. ‘de kop’ (van de vrucht, waar wij, zoo ik meen, steeds ‘het hoofd’ zeggen); bl. 899, r. 2 van boven ‘onbuigzame wettelijkheid,’ en wat dies meer zij. Daarnaar te zoeken zou niet noodig zijn, maar eene aanwijzing daarvan schijnt mij zonder nut. (*) Somtijds ligt de vreemdheid der uitdrukking bij den Schrijver zelven. Zoo lezen wij bij hem ‘psychologische Auffassung des Seelenlebens,’ 't geen dan ook getrouw, II. bl. 818, wordt overgebragt door ‘psychologische opvatting van het zieleleven’; een weinig verder, II. bl. 819, lezen wij: ‘de hooge geestelijke ader opgewekt en in eenen merkwaardigen graad ontwikkeld;’ een ader kan worden opgespoord, maar hoe zij kan worden opgewekt en ontwikkeld weten wij niet. Op het gebied der psychologie verwijlt ook de Schrijver slechts kort. Hij is daar minder te huis dan waar hij kan tellen of meten. Bijzonder duidelijk en grondig is het korte oordeel 't geen hij over de cranioscopie velt (II. bl. 826.)
Vertalingen van Duitsche werken in physiologie en theoretische geneeskunde zijn thans in ons vaderland zeer in zwang gekomen. Naauwelijks was deze vertaling voltooid, of wij zagen den aanvang verschijnen eener vertaling van een tweede beknopter werk van valentin (Grundriss der Physiologie), 't geen in Maart dezes jaars in Brunswijk bij vieweg werd uitgegeven, en een enkel woord, 't geen wij in onze eerste aankondiging van de tegenwoordige vertaling ter neder schreven, gaf aanleiding tot de uitgave eener vertaling van henle's allgemeine Anatomie. Het zou misschien minder heusch zijn, zoo wij den bekwamen Vertaler van dat werk, Dr. heynsius, hier gingen aanwijzen, dat hij meer uit onze woorden heeft afgeleid, dan wij daarin meenen gezegd te hebben; maar zijne voorrede behelst eene verdediging der vertalingen, welke wij hier niet geheel met stilzwijgen kunnen voorbijgaan.
Wij hebben in onze vroegere aankondiging van valentin's Physiologie en ook bij andere gelegenheden het nut dier

{==653==} {>>pagina-aanduiding<<}
vertalingen eenigermate betwijfeld, doch erkennen gaarne, dat Dr. heynsius zijne zaak met ijver en met bekwaamheid bepleit. Hij meent, dat ook velen, die met de Hoogduitsche taal wel bekend zijn, eerst door vertalingen met de nieuwere producten der wetenschappelijke letterkunde in die taal kennis maken, en hij kon wel gelijk hebben. Wij kunnen zulks ten deele toegeven, en erkennen, dat wij ons misschien te veel in onze gedachten bepaalden bij geneeskundigen, die in grootere steden of in Akademieplaatsen wonen, waar de buitenlandsche nieuwe werken, die in het licht komen, door verschillende boekhandelaars steeds ontvangen en geregeld ter bezigtiging worden aangeboden. Maar geheel onkundig kan men er toch ook in afgelegener plaatsen niet aan blijven, doordien de tijdschriften er melding van maken, en toch weinige beoefenaars der wetenschap geheel buiten alle lectuur van de nieuwere tijdschriften zijn. Het tweede hoofdargument voor vertalingen, dat daardoor aan binnenlandsche nijverheid (aan onze drukkers en boekhandelaren) een geldelijk voordeel verschaft wordt, 't geen anders geheel naar buitenslands wegstroomt, geven wij gaarne toe. Wij willen derhalve van ons algemeen oordeel iets afdingen, en doen zulks te eerder, omdat het toch eene vrij vruchtelooze poging is om tegen den stroom op te zeilen, en niet slechts zij, zoo als de Heer heynsius zegt, waarvoor de vertaling bestemd is, maar ook zij, die vertalen, over het algemeen, zoo als de ondervinding leert, in de kritiek minder belang stellen. Mogten het dan slechts voortreffelijke boeken zijn en goede vertalingen, die men ons leverde! In Engeland en Frankrijk heerscht over 't geheel dezelfde gewoonte. Muller's en wagner's Physiologische Handboeken zijn in beide landen vertaald; de geheele nieuwe uitgave van soemmerring's werk, en daaronder ook henle's
allg. Anatomie, werd in het Fransch overgezet. Hetgeen nog vóór twintig of minder jaren mogelijk was, dat een schrijver bij zijne natie voor oorspronkelijke denkbeelden kon opdisschen, 't geen hij door kennis van vreemde talen bij anderen had opgegaard, is thans niet meer denkbaar. Er vormt zich eene algemeene Europesche wetenschappelijke literatuur, gelijk vroeger door het gebruik eener algemeene wetenschappelijke taal, thans door vertalingen. Mogt het voorbeeld van Engeland in ons land vervolgens navolging vinden! Met en na de vertalingen, misschien (zoo veel

{==654==} {>>pagina-aanduiding<<}
willen wij zelfs toegeven) door de vertalingen, ontstonden daar oorspronkelijke werken, zoo als van carpenter, rijnier jones, todd en bowman, geheel op de hoogte van de tegenwoordige wetenschap en doortrokken met den geest van al het beste, 't geen de Duitsche naburen in den laatsten tijd in het licht gaven. Wanneer ook bij ons deze vruchten uit de tegenwoordige periode van vertalingen ontspringen, zal zich niemand hartelijker dan Rec. in derzelver uitgave verheugen.
J.v.d.H.





De Wijsbegeerte, den mensch met zich zelven verzoenende. Redevoering ter aanvaarding van het Hoogleeraarsambt aan de Utrechtsche Hoogeschool, uitgesproken door Mr. C.W. Opzoomer. Te Leiden, bij J.H. Gebhard en Comp. 1846. In gr. 8vo. VIII, 70 bl. f :-75.

Deze redevoering is een belangrijk verschijnsel, niet alleen uithoofde van den persoon die ze uitsprak, maar ook door de taal, waarin zij werd voorgedragen. Een jeugdig Hoogleeraar opende hiermede zijnen werkkring in een vak, waaraan hij een nieuw leven verlangt te geven, en waarvoor hij eene meer algemeene belangstelling wenscht; hij sprak dus niet in de taal der geleerden, maar in die van het beschaafd publiek, in zijne moedertaal. Opmerkelijk waren hieromtrent zijne woorden, aan de Curatoren der Hoogeschool gerigt: ‘Ik ontving van uwe welwillendheid reeds eene proeve, toen ik u voorstelde, welke zwarigheid het in zich had, om bij eene nieuwe wereld van gedachten de taal te bezigen, die aan eene oudere wereld behoorde, en zelfs in haar niet kon voldoen. Geen heerschend gebruik deed u huiveren om met mij in te stemmen, en het was uw verlangen niet om de rijpe en volle vrucht tot den omvang des bloesemknops zaam te drukken, opdat zij sap en krachten verliezen zou.’ De wetenschappen in het algemeen, en voornamelijk de wijsbegeerte, moeten van alle schoolsche vormen ontdaan, met een krachtig leven bezield, in de taal des lands meer verspreid en gekend worden; andere naburige landen zijn hierin ons reeds lang vooruitgegaan, het wordt eenmaal tijd dit heilzaam voorbeeld te volgen.
Het onderwerp der redevoering is verrassend, het heeft

{==655==} {>>pagina-aanduiding<<}
velen bevreemd, en is door sommigen verkeerd begrepen. Zij, die zich niet tot eene algemeene beschouwing kunnen verheffen, die zich meer door eene individuéle gevoelige wijze van beschouwing, dan door de rede laten geleiden, die godsdienst en wijsbegeerte met elkander verwarren, omdat zij met den eigendommelijken aard van beiden niet genoegzaam bekend zijn; in één woord, zij, die het denken aan het gevoel willen onderwerpen, hebben de ongerijmdste gevolgtrekkingen uit dit onderwerp afgeleid.
De bedoeling des redenaars was voornamelijk om den aard en de strekking der wijsbegeerte met grootsche trekken te schetsen. Hij heeft zulks meesterlijk gedaan; hij toont met welsprekende bewoordingen den gang, dien de wetenschap van het denken en de menschheid gehouden heeft, volgens het licht der geschiedenis van de wijsbegeerte, en daardoor tevens hetgeen in den menschelijken geest plaats heeft bij ieder, die zich van zijn denken rekenschap wil geven.
Mr. opzoomer behandelt dus hier drie hoofdpunten. 1o. De onschuld van het geloof. 2o. De strijd van het onderzoek. 3o. De verzoening van het weten. Het is de bedoeling van Ref. geenszins, om uitvoerig de behandeling dezer drie punten na te gaan; hoezeer hij zich over het algemeen daarmede kon vereenigen en veel schoons en waars er in aantrof, zijn er bij hem hier en daar bedenkingen opgerezen, die hij vermeent kort en bescheiden te moeten in het midden brengen.
1o. Is de onschuld van het geloof met uitvoerigheid in eenen krachtigen en bloemrijken stijl voorgesteld; en toch vragen wij, is het begin van het denken, het beginsel der wijsbegeerte, wel met juistheid eene onschuld van het geloof te noemen? Mr. opzoomer vangt zelf aan met te zeggen: ‘Daar is geen standpunt van den menschelijken geest, waarop hij zich van alle denken, van onderzoek in het gemeen ontslagen acht,’ dus begint hij aldra gebruik van zijn verstand te maken, als hij zich zelven en de wereld, die hem omringt, met nieuwsgierige blikken aanschouwt, hij neemt in deze onmiddellijke aanschouwing die wereld als wezentlijk buiten hem bestaande aan, hij scheidt zich zelven als een op zich zelf staand beschouwend wezen hiervan af, past met volle vertrouwen de wet der oorzakelijkheid en zelfstandigheid, die in hem krachtig spreekt, op deze wereld toe, en komt dus tot het besluit, om de we-
{==656==} {>>pagina-aanduiding<<}
reld, niet als een verward agregaat van tallooze voorwerpen, maar als een schoon geheel aan te merken, dat eene opperste oorzaak heeft, die dit oneindig gewrocht en hem zelven bestuurt en onderhoudt. In deze beschouwing heeft hij rust, hij denkt er niet aan, dat daarop gegronde aanmerkingen kunnen vallen; maar kan men dezen toestand wel met volle regt eene onschuld des geloofs noemen? Een geloof is het slechts in een' zekeren zin; men kan zeggen, de mensch gelooft hier aan het bestaan des heelals en van een Opperwezen, door de zintuigelijke ervaring en het nadenken over dezelve verkregen, maar juist dit nadenken, neemt dit niet de onschuld, dit kinderlijk vertrouwen op een van buiten aankomend gezag reeds weg. Hij, die God uit de natuur zoekt, bespiegelt reeds even als de lönische wijsgeeren, in den ochtendstond der Grieksche wijsbegeerte, toen zij naar het eerste beginsel van het zigtbare heelal zochten, en hiervoor water, lucht, vuur, of welken grond meer meenden te moeten aannemen. Zij
waren reeds den kinderlijken leeftijd ontwassen, even als de weetgierige knaap deden zij aan de natuur onophoudelijk menigvuldige vragen, waarvan zij door haar de oplossing geloofden te verkrijgen. Het eerste standpunt der wetenschap is voor ons reeds iets meer dan de onschuld des geloofs, het is het eerste ontwaken van den menschelijken geest, die van zijn verstand gebruik maakt, om zich van zijne zintuigelijke indrukken rekenschap te geven, die zijn ik van de buitenwereld afscheidt, en door zijne ontwaakte rede eene opperste oorzaak voor beiden meent opgespoord te hebben. Indien dit een geloof kan genoemd worden, is het niet een kinderlijk en onschuldig, maar een redelijk geloof, dat voor hem op gronden rust, waarop hij vermeent veilig te kunnen bouwen. - Minder juist aangebragt kwam het Ref. voor, dat op het einde dezer afdeeling eene toespeling op het leerstellig godsdienstig geloof gemaakt werd, hetgeen met het begin der wetenschap niet verward moet worden.
2o. De strijd van het onderzoek komt Ref., als onderwerp van het tweede gedeelte, beter gekozen voor. Als de mensch door nadere beschouwing en overpeinzing tot de gronden wil doordringen, waarop zijne denkbeelden van God, de natuur en zich zelven rusten, ontkiemt in hem de twijfel, tegenstrijdige gevoelens hieromtrent ontwikkelen zich in zijnen geest, er ontstaat een strijd in zijn binnenste, en hij

{==657==} {>>pagina-aanduiding<<}
eindigt dikwijls in Scepticismus, dat de waarheid voor den mensch onbereikbaar acht, of in het Mysticismus, dat waant tot eene onmiddellijke, maar onredelijke, aanschouwing der absolute waarheid te kunnen geraken. Dit wordt met een tafereel van den loop der geschiedenis der wijsbegeerte gedurende de laatst verloopene eeuw opgehelderd. Het Sensualismus van locke en condillac ontaardde in het materialismus en de grove natuurvergoding van het Système de la Nature. Deze eenzijdige beschouwing deed het Scepticismus van een' hume ontstaan, dat alles, ja zelfs de wet der oorzakelijkheid, aan de onzekerheid prijs gaf. Wel stond hiertegen de scherpzinnige kant op, die uit de wetten van het menschelijk kenvermogen de waarheid trachtte op te sporen, en den strijd der wijsgeerige gevoelens poogde te doen eindigen; doch hij overwon het Scepticismus slechts ten deele, en gaf aanleiding, dat het Idealismus onder fichte fier het hoofd verhief, om God en de natuur in het alomvattende ik te doen ondergaan. Toen schrikte men van de wijsbegeerte als de alvernielster terug, en jacobi zocht in het Mysticismus eener inwendige openbaring zijnen troost. Veel grondigs ontmoet men in deze tweede afdeeling, de geschiedenis der elkander opvolgende stelsels is er met breede en juiste trekken in geteekend. Maar is alles wat hier voorkomt wel strijd van het onderzoek te noemen? Waren locke, condillac en de schrijvers van het Système de la Nature in den twijfel der onzekerheid verward, was er strijd in hun binnenste? Wij gelooven zulks niet; zij meenden integendeel in hunne eenzijdige beschouwing de waarheid gevonden te hebben. Met hume, den Scepticus, kan dit het geval geweest zijn, doch somtijds vindt de twijfelaar rust in zijn gemoed, als hij meent op goede gronden
te hebben aangetoond, dat men de waarheid op den grond van den put, waarin zij bedolven ligt, niet kan naderen. Kant mag in den beginne den strijd des onderzoeks gevoerd hebben; doch toen hij met de slotsommen zijner overdenkingen te voorschijn trad, had de onzekerheid voor hem opgehouden. Hij had alles naauwkeurig en oordeelkundig beschouwd, en al is hij ook van eene zekere eenzijdigheid niet vrij te pleiten, de strijd was voor hem gedeeltelijk opgelost; terwijl hij meende den weg te hebben aangewezen, om dien ook bij anderen te doen eindigen. Het is hier de plaats niet om kant tegen de beschuldigingen der nieuwere

{==658==} {>>pagina-aanduiding<<}
wijsgeeren te verdedigen; doch om met grond tegen hem iets in te brengen, plaatsen zij zich op een ander terrein, of nemen zijne leer even eenzijdig op als fichte zulks deed. Zij verwarren zijne subjectiviteit der menschelijke kennis met het Scepticismus, en sommigen gronden zelfs hunne hoog bespiegelende stelsels op een Idealismus, waarvan zij hem beschuldigen. Is het ding aan zich of het noumenon wel eene ledige plaats, omdat kant zegt, dat wij in deszelfs wezen niet kunnen indringen? Bestaat er wel iets, buiten het zedelijke, waar wij dat kunnen? Kennen wij de natuur en hare krachten anders dan door hare verschijning en hunne uitwerkselen? Is zij daarom voor ons een ledig iets? Zijn de rede-idéën, indien zij slechts regulatief en niet constitutief zijn, geene wezentlijke waarheden, die ons op een ideaal wijzen, dat wel nooit zal kunnen bereikt worden, maar toch immer meer kan worden genaderd, en komt zulks niet meer met onze eindige en volmaakbare natuur overeen, dan dadelijk tot eene onmiddellijke aanschouwing van dit ideaal te willen opstijgen, en te meenen, dat wij tot het wezen der dingen kunnen doordringen? Kant moge de theoretische rede in haar vermogen te naauw beperkt hebben, men vergete zijne hooge verdienste omtrent de practische niet, die wel eens te weinig op hare regte waarde geschat wordt. De hedendaagsche wijsgeeren verliezen wel eens, door de hooge vlugt hunner bespiegelingen, het rijk der deugd en der zedelijkheid te veel uit het oog. Het zedelijk gebied is immers de grond, waarop de wijsbegeerte het meest vast staat en het minst gevaar loopt stoute hypothesen voor onomstootelijke waarheden voor te dragen.
Mr. opzoomer heeft gelijk van de zoogenoemde wijsbegeerte van het gezond verstand en het Mysticismus buiten het wijsgeerig geding te houden, omdat hun gang niets wetenschappelijks heeft. Men kan de opvolging der verschillende wijsgeerige gezigtspunten, door den redenaar zoo duidelijk voorgesteld, in plaats van een' strijd des onderzoeks, ook als een' overgang van verschillende momenten der wetenschap aanzien, die sommige uitersten, waarin zij vervallen, in hare tegenoverstellingen oplost, om hierdoor tot eene hoogere waarheid te geraken, die al deze momenten in zich bevat, van hunne overdrevene scherpte ontdaan en in eene schoone harmonie vereenigd, een hooger standpunt der wetenschap uitmakende. De strijd, hier voorgesteld, was

{==659==} {>>pagina-aanduiding<<}
trouwens niet nieuw in de geschiedenis der wijsbegeerte. Hij had reeds plaats vóór socrates, bij de Iönische, Pythagorische en Eleatische wijsgeeren, en na hem bij plato en aristoteles, zeno en epicurus. In den nieuweren tijd bij baco en descartes, spinoza en leibnitz, zonder dat door dien strijd de voortgang der wetenschap werd belemmerd, en men door het verschil der gevoelens aan de toekomst der wijsbegeerte behoefde te wanhopen; want het was toen, even als in onze eeuw, waar, dat men door met het Scepticismus te beginnen in de wijsbegeerte tot de waarheid kan komen, en dat men dikwijls door eenzijdige bespiegeling tot het Scepticismus vervalt, en er mede eindigt, hetwelk soms doodelijk voor de wetenschap is. Pyrrho en aenesidemus kwamen bij het verval der oude wijsbegeerte te voorschijn. Men zij ook niet bevreesd voor eenen strijd op het veld der wijsgeerige onderzoeking; want du choc des opinions jaillit la vérité.
3o. De verzoening van ket weten. Hieromtrent was de verwachting van Ref., en velen met hem, het meest gespannen; doch hij moet erkennen, dat hij hier het minst voldaan werd, en dat dit gedeelte weinig begrepen is en men er zich in teleurgesteld vindt. De oorzaak hiervan is niet ver te zoeken, en men behoeft zulks den redenaar niet euvel te duiden, die met eene jeugdige geestdrift voor de wetenschap bezield, waaraan hij zich heeft toegewijd, daarvan reeds de volkomene oplossing der voornaamste vraagstukken verwacht. De verzoening van het weten is voorzeker het doel der wijsbegeerte, maar heeft zij dit doel reeds bereikt, of kan zij het eenmaal volkomen bereiken? Voor Ref. is deze volkomene verzoening het ideaal van haar streven, hetwelk zij onophoudelijk meer kan naderen en ook genaderd is; een voortdurend onderzoek, eene naauwkeurige beschouwing van den menschelijken geest, van de hoofdwaarheden der rede, van de natuur en de geschiedenis, blijve hare taak, en zij verlieze zich niet te veel in afgetrokkene bespiegelingen, die haar van den weg zouden afleiden. Het is waar, dat zij een' vasten grondslag zoeken moet, en dat deze grondslag niet anders dan God kan zijn, dat deze grond niet kan bewezen worden, omdat hij alsdan van eenen hoogeren grond moest afgeleid kunnen worden, hetgeen bij God onmogelijk is. Het bestaan Gods vindt de mensch in zich zelven, zegt de nieuwere wijsbegeerte, die

{==660==} {>>pagina-aanduiding<<}
zich in een opklimmend en in een afleidend gedeelte splitst. Zij grondt zich op de Pantheïstische bespiegeling van schelling en hegel, die het doorgangspunt tot de leer van krause uitmaakt; dit alles is hier kort en eenigzins magtspreukig voorgedragen, zoodat er veel stof en aanleiding voor menigvuldige vragen en bedenkingen overblijft. God is het absolute, hij omvat alles in zijne oneindigheid, maar kan hij ooit door den eindigen menschelijken geest doorgrond en volkomen gekend worden, kan zijne betrekking tot het eindige ooit volledig worden ingezien? De scherpzinnigste wijsgeer kan zich den Oneindige wel als bestaande denken, hij komt tot deze overtuiging door het onderzoek van den aard van zijn' eigenen geest, door de beschouwing der natuur, en door zijn zedelijk en oneindigheidsgevoel; maar kennen en nog minder voorstellen kan hij den Oneindige of het absolute niet, hij kan zijne verstandskathegoriën er niet op toepassen, en als hij waant Hem met het oog van den geest te bereiken, ziet hij niet anders dan een gewrocht zijner verbeelding, dat niets met het absolute gemeens heeft dan den naam. Vele der hoogdravende bespiegelingen van de nieuwere wijsbegeerte zijn slechts logische idéën, die alleen wezentlijkheid hebben in den geest, die dezelve denkt, maar geene buiten hem bestaande objecten, hoezeer hij zulks waant. De wijsbegeerte zoekt naar zaken en kan zich niet met woorden en begrippen alleen tevreden stellen. Wij juichen echter de poging van Mr. opzoomer toe, om door de wijsbegeerte tot de verzoening van het weten te geraken; hij ga ijverig in hare beoefening voort, en hij zal hoe langer hoe meer tot dit gewenschte doel naderen en tevens meer overtuigd worden, dat men het nimmer volkomen bereiken kan. Vele vraagstukken blijven er altijd ter oplossing overig, zelfs die men opgelost meende,
moeten bij nadere beschouwing weêr op nieuw onderzocht worden; want de taak der wijsbegeerte heeft geene grenzen, en als het mogelijk was, dat een eindige geest tot de absolute waarheid kon geraken, hield verder alle onderzoek, en dus ook de wetenschap op. Evenwel stelt de wijsbegeerte eene verzoening daar van het weten en van allen, die met de waarachtige zucht tot hare beoefening en belangelooze liefde tot de waarheid bezield zijn, zij leggen vele vooroordeelen af, zij komen tot de vrijheid van den geest, die hen rusteloos op het pad van onderzoek doet voortgaan, zij bekreunen

{==661==} {>>pagina-aanduiding<<}
zich niet aan het gedruisch, dat van buiten tegen de wijsbegeerte wordt aangeheven, want zij zijn overtuigd, dat ook zij voor eene heilige zaak werkzaam zijn. Mr. opzoomer zal voorzeker in zijn aangekondigd werk vele punten, die hij hier slechts aanstipte, uitvoeriger uiteenzetten, en meer betoogen, dan hij hier konde doen, en daardoor duidelijker doen zien, dan hij in deze redevoering deed, dat het standpunt, dat hij in de wijsbegeerte gekozen heeft, eene verzoening van het weten daarstelt.
Ref. zoude dus het onderwerp der redevoering beter getiteld hebben gevonden: De Wijsbegeerte den mensch den weg tot de verzoening met zich zelven aanwijzende, en het eerste gedeelte liever de rust der overtuiging hebben genoemd, dit zoude voorzeker zoo fraai niet geklonken hebben, maar misschien met de waarheid meer overeenkomstig geweest zijn.
Deze redevoering, die overigens zoo vele verdiensten bezit, en zoo vele blijken van groote belezenheid en scherpzinnige redeneerkracht draagt, eindigt met treffend gestelde aanspraken aan de Curatoren der Hoogeschool, aan de Hoogleeraren van dezelve, aan Professor van assen en aan den vader van den spreker, die van eene gelukkige en gevoelige wending is, terwijl een krachtig en gepast woord ten slotte dit wèl gestelde stuk bekroont. Wij hadden hier gaarne de verdiensten van zijnen voortreffelijken voorganger, schröder, in de wijsbegeerte herdacht gezien.
Ééne aanmerking zij nog aan Ref. vergund, zij betreft den stijl, die over het algemeen sierlijk, krachtig en kernachtig is, vol beelden en vergelijkingen; wij zouden dien hier en daar wel eens voor wat al te bloemrijk en te leenspreukig houden; hij kan zulks ook wel meer in eene redevoering dan in eene verhandeling zijn, echter moet hij niet te veel, over wijsgeerige onderwerpen gaande, het poëtisch proza naderen. Dit maakt den zin twijfelachtig en onbestemd, doet de begrippen en denkbeelden, waarop het hier het meeste aankomt, niet met de noodige juistheid en zuiverheid uitkomen, en kan soms aanleiding tot misverstand geven. Ref. meende deze en de vroegere aanmerkingen, die hij op dit merkwaardig geschrift maakte, aan de openhartige verklaring van den Schrijver in deszelfs voorberigt verschuldigd te zijn, waar hij eene bescheidene kritiek en eene welwillende teregtwijzing op zijnen arbeid inroept, die ook altijd

{==662==} {>>pagina-aanduiding<<}
oneindig meer waarde bezitten, dan onvoorwaardelijke lofprijzingen, al moge het letterkundig voortbrengsel nog zoo veel voortreffelijks bezitten.
Men heeft in een klein geschrift de Redevoering van Mr. opzoomer een weinigje nageplozen. De ironische toon, waarop zulks gedaan is, strookt weinig met de waardigheid van het onderwerp, dat daarin is behandeld, en met den aard eener wetenschappelijke wederlegging. De schrijver daarvan maakt verscheidene bedenkingen tegen de stellingen, die in de redevoering voorkomen, doch het komt Ref. voor, dat hij niet genoeg in den geest daarvan is doorgedrongen, en zich daarom op een ander standpunt, namelijk het theologische plaatst, waardoor zijne tegenwerpingen tegen het wijsgeerige van geen genoegzaam gewigt zijn. Als men met zijne tegenpartij niet op een gelijk terrein staat, kunnen de wapenen, die men tegen hem rigt, meestal het doel niet bereiken, en men schermt veeltijds in de lucht. Ook heeft de napluizer Mr. opzoomer soms hier en daar verkeerd begrepen, en aan zijne woorden eenen zin en beteekenis gegeven, die met zijne bedoeling geenzins strookt en er volstrekt niet in ligt. De redevoering heeft geene vijandige strekking tegen het Christendom, en is van eenen zuiver wijsgeerigen inhoud, de stellingen, die daarin voorkomen, kunnen alleen op eene wijsgeerige wijze bestreden worden, en dit is hier het geval niet; al wordt er nu en dan eene juiste aanmerking gemaakt, hierdoor wordt het gebouw van Mr. opzoomer's wijsbegeerte niet in het minste geschokt. Het ware dus te wenschen, dat men zich tot eene wetenschappelijke behandeling, zonder vooringenomenheid vóór zijne bijzondere gevoelens en tegen den persoon dien men bestrijden wil, bepaalde, hierdoor alleen zou de zaak der waarheid winnen, en de ontwikkeling eener gezonde wijsbegeerte bevorderd worden. Redenen, alleen voor Ref. geldig, hebben hem doen besluiten, om door zijnen naam zich als Schrijver van deze en vroegere onlangs geplaatste Recensiën, het vak der wijsbegeerte betreffende, bekend te
maken.

j.a. bakker.


{==663==} {>>pagina-aanduiding<<}

Beknopte Handleiding voor alle Eigenaars en Administrateurs van vaste goederen, aanduidende met een' oogopslag, wat zij in hun wezenlijk belang, in geval van stichting van gebouwen, ontginning, droogmaking of indijking van gronden en onvoorziene rampen hebben in acht te nemen, gegrond op de bestaande Wetten in Nederland. Door A. van Tonderen, Provinciaal Bewaarder, Controleur der Directe Belastingen van het Kadaster. Te Deventer, bij M. Ballot. 1845. In gr. 8vo. 31 bl. f :-30.

Indien men de meening niet beter begreep, dan zou men, dewijl het voorzetsel bij in den titel vergeten is vóór de woorden onvoorziene rampen, wel moeten denken, dat ook deze, die onvoorziene rampen, konden worden ontgonnen, drooggemaakt of ingedijkt; want de titel zegt: wat zij, (d.i. eigenaars en administrateurs van vaste goederen) in geval van stichting van gebouwen, ontginning, droogmaking of indijking van gronden en onvoorziene rampen, hebben in acht te nemen. Het werkje zelf, waarop het hier aankomt, beantwoordt allezins aan het doel der uitgaaf. De tekst der wetten en verordeningen is getrouwelijk, met opgaaf wáár in het Staatsblad te vinden, aangewezen; en zoo wel de voorafgaande aanwijzing der afdeelingen, als de daarop volgende alphabetische inhoud, maakt het zoeken gemakkelijk. Niemand zal zich den aankoop van dit boekje beklagen.




Iets met betrekking tot de Duitsch-Catholijke beweging, door J.F. van Oordt, Jwz., Hoogleeraar te Leiden. Te Groningen, bij J. Oomkens, Jz. 1846. In gr. 8vo. 56 bl. f :-50.

Ofschoon de Hoogleeraar van oordt het nog ontijdig acht, en wij met hem, een bepaald oordeel over de beweging in de Duitsch-Katholieke Kerk te vellen, had hij eene bepaalde aanleiding, om dit belangrijke Iets over dezelve te schrijven. Terwijl ullmann de nieuw ontstane kerk te vrij en te onbepaald in de uitdrukking van hare geloofsbegrippen acht, vindt een Fransch Protestantsch Tijdschrift daarin het meest opmerkelijke en voortreffelijke van de zaak, dat men zich

{==664==} {>>pagina-aanduiding<<}
aan geene naauwe bepalingen bindt. Belangrijk is hetgeen de Hoogleeraar zegt tot verdediging van het laatste. Het is zoo helder en overtuigend geschreven, dat wij het niet alleen aanprijzen aan ieder, die iets regt gepast, Evangelisch, echt-Protestantsch over dit merkwaardige verschijnsel van onze dagen lezen wil, maar het ook in handen wenschen van ieder, die voor zichzelven wil komen tot gedurig helderder bewustheid van hetgeen eigenlijk de geest en strekking des Christendoms is ook onder den uitwendigen vorm eener Kerk, en wat het onder dezen zijn kan en moet. Meer kunnen wij nu niet zeggen van dit stukje, vooral omdat het een afdruk is uit het Groninger Tijdschrift: Waarheid in Liefde. Het belangrijke van onderwerp en ontwikkeling doet ons de afzonderlijke uitgave grootelijks toejuichen. De waardige Hoogleeraar ontvange onzen dank!

Maria en Martha. Lektuur voor Christen-vrouwen en moeders. Deel I-IV. Te Schoonhoven, bij S.E. van Nooten. 1845, 6. In gr. 8vo. Ieder Deel van 6 Nommers. 192 bl. Te zamen f 7-20.

Met een Bijblad, ook onder den afzonderlijken titel:
Moeders schoot. Deel I-IV. In kl. 8vo. Ieder Deeltje 96 bl. Te zamen het Deel f 2-40.
Eene vergissing, buiten de schuld van den steller dezer aankondiging, en ook buiten die der Redactie, is oorzaak, dat van dit belangrijke en nuttige werk nog geene melding in dit Tijdschrift is gemaakt. De titel geeft te kennen, wat men hier te wachten hebbe. Vertoogen, verhalen, dichtstukjes, allen - schoon natuurlijk het een beter, dan het andere - even aanbevelenswaardig door vorm als door inhoud, aangename, doch te gelijk nuttige, Christelijke lektuur voor beschaafde vrouwen en moeders. Het zijn hier geene prikkelingen der verbeelding, die haar worden aangeboden, maar ernstige, zacht-nadrukkelijke herinneringen aan haren kring en bestemming; geene loftuitingen op haar geslacht, in onzen tijd zoo algemeen, waardoor de vrouw niet zelden zoo ver boven haren kring getrokken wordt, als de Heidensche oudheid haar daar beneden hield,

{==665==} {>>pagina-aanduiding<<}
maar opmerkingen van ware levenswijsheid, verwarmd door den adem des Christendoms. Dat geschiedt in den vorm der geschiedenis, en in het gewaad der verdichting; de Bijbelsche en Christelijke oudheid leveren er de stoffen toe, ook de vaderlandsche geschiedenis en de zoogenoemd algemeene. Wilden wij eenige onderwerpen opnoemen, wij zouden onbillijk zijn omtrent hetgeen wij voorbijgingen, en er is niets, hetwelk geen voedsel bevat voor geest, hart en smaak eener beschaafde vrouw. Zoo gelukkig wij het denkbeeld achten van een godsdienstig Tijdschrift voor dezulken, zoo hoog zijn wij ingenomen met den warmen toon en zuiver Christelijken geest, die over het geheel, als een bekoorlijk waas, verspreid ligt. Dat zulke geschriften worden uitgegeven en gezocht, bewijst meer dan alle redekavelingen, dat, hoeveel ledige hoofden en harten door den eindeloozen stortvloed van nietsbeduidende romans ook worden veroorzaakt, eene betere, degelijker lektuur nog bij onze Nederlandsche vrouwen weêrklank vindt. De gunstige opname van dit Tijdschrift achten wij alzoo te behooren onder de gelukkige teekenen des tijds, en hartelijk wenschen wij, dat de kracht van het Evangelie zich ook door dit middel meer en meer openbare!
Het bijblad geeft ieder halfjaar een bevallig kinderboekje, waarin Bijbelsche tafereelen, korte vertoogjes, onderhoudende geschiedenissen, versjes en raadsels elkander bevallig afwisselen. Het zaad van godsdienstig gevoel wordt aldus reeds in de harten der kleinen gestrooid. De inhoud is naar hunne bevatting; de plaatjes zijn vrij wel.
Wij merken nog op, dat de omslag van ieder Nommer van dit Tijdschrift eene korte beoordeeling bevat van boeken, die eene nuttige lektuur voor vrouwen en kinderen uitmaken. Zonder eene recensie van die korte recensiën te schrijven, mogen wij wel zeggen, ons over het geheel met het hier geuite oordeel zeer wel te kunnen vereenigen. Het is echter eenigzins jammer, dat dit op eenen gekleurden omslag, die bij het inbinden wegvalt, is medegedeeld, want ook later kunnen deze beoordeelende aankondigingen haar nut hebben. Het zou ons leed doen, indien dit bevallige, met veel smaak bijeengebragte Tijdschrift verdrongen werd door zoutelooze en onbeduidende zoogenoemde Damesmaandwerken, die wij als voorschriften van handwerken in hunne waarde laten, maar welker lektuur doorgaans magtig weinig

{==666==} {>>pagina-aanduiding<<}
beduidt. Deze onze aankondiging werke mede, om de lezing van Maria en Martha te bevorderen!

Godsdienstige en zedekundige Lectuur, in ledige oogenblikken. Te Bergen op Zoom, bij J.C. Verkouteren. 1846. In kl. 8vo. 126 bl. f :-65.

De Verzamelaar der talrijke schoone gedachten, welke in dit boeksken tot nuttige en aangename lectuur in zoodanige oogenblikken worden aangeboden, waarin men geen aaneengeschakeld werk ter hand kan nemen, onderteekent zijn kort Voorberigt alleen met de voorletters p.j.k.t. Ref. weet niet wie hij is, maar hij doet zich, door de gelukkige keuze van het door hem, onder het lezen van goede oude en nieuwe schrijvers, opgeteekende en hier bijeengebragte, als een man van rein godsdienstig en zedelijk gevoel en van gezuiverden smaak kennen. Deze verzameling, ofschoon inzonderheid voor jongelieden bestemd, kan ook door ouderen, onder alle omstandigheden des levens, met vrucht ter hand genomen worden. Haar gebruik zal hier de waarheid van een der motto's, op de keerzijde van het titelblad, bevestigen, dat in vele dier omstandigheden eene zedekundige gedachte of spreuk een wonderlijk vermogen bezit. Gaarne werken wij hiertoe mede, door het werkje, dat netjes is uitgevoerd, ruimschoots aan te bevelen. Tot motto op den titel zijn de bekende woorden des Apostels: Behoudt het goede, gebezigd. Ofschoon, in eene verzameling van eenige honderden lessen, spreuken en leerrijke anecdoten, alles wel niet even gewigtig zijn kan, gelooft Ref. toch gerust te mogen verzekeren, dat hier niets, wat niet goed is, wordt aangetroffen, hetwelk van vele soortgelijke verzamelingen, die met minder zorg en kieschheid, al is het dan ook met geen onedel doel, gemaakt zijn, op verre na niet getuigd kan worden.




Leesboekje voor de Israëlitische Jeugd, door S.J. Mulder, Doctor in de Wijsbegeerte en Inspecteur der godsdienstige Israëlitische Scholen. Te Amsterdam, bij M. Coster, Jz. 5606. 1846. In 12mo. 68 bl. f :-40.


{==667==} {>>pagina-aanduiding<<}

Dit nuttige werkje verdient voor Israëlitische scholen alle aanprijzing, die wij er dan ook gaarne aan geven, zoo wel wegens den nuttigen, zedelijken en godsdienstigen inhoud, als wegens den bevattelijken, onderhoudenden vorm.

Karel de Tweede. Een Tafereel uit het laatste regeringstijdperk der Stuarts. Naar Engelsche bronnen bewerkt door Dr. Ferdinand von Sommer. II Deelen. Te Haarlem, bij de Erven F. Bohn. In gr. 8vo. f 5-80.

Eene voorstelling van de zeden van het hofleven, ten tijde dat karel II spoedde naar het einde van zijn leven, met gloed en met kracht bewerkt, wordt in dezen roman het beschaafd publiek aangeboden. Men ziet zich meer bepaaldelijk verplaatst in dat voor eene regering altijd moeijelijke tijdsgewricht, waarin magtige staatkundige en godsdienstige partijen tegen elkander overstaan, alle middelen te baat nemen om zich van het gezag meester te maken, terwijl de Vorst zelf zich, pligtvergetend, in weelde en wellust baadt en niet omziet naar de belangen zijns volks. Thomas gorgon, een bekwaam physicus, wordt hier als een der meest vermogende en invloed uitoefenende mannen voorgesteld, die de partij der hervorming in staats- en godsdienst-aangelegenheden is toegedaan; die al zijne wetenschappelijke bekwaamheden dienstbaar maakt aan zijne loffelijke vorderingen, om zijn land te helpen vrijwaren voor de schromelijke gevolgen, welke de dweeperij van eenen Hertog van york, vermoedelijken opvolger van den verwijfden karel II, dreigde over het vaderland te brengen. Aan het hoofd van een geheime leuzen hebbend en geslotene vergaderingen houdend genootschap ziet men hem handelen met de voornaamsten des lands; beurtelings gebruik makende van de hofintrigues, waaraan de wisselzieke gunst des Vorsten steeds bevorderlijk was, om de bestuurders der algemeene zaken in zijne inzigten te doen deelen, zonder zelfs den schijn zich aan te matigen van in iets de hand te hebben. Het karakter van thomas gorgon is dan ook tot het einde toe zeer goed volgehouden. Datzelfde mag ook gezegd worden van de teekening van karel II en van den Hertog van york; en de den roman zoo veel afwisseling bijzettende liefdesintrignes, zoo van karel zelven als van enkele

{==668==} {>>pagina-aanduiding<<}
personen uit den hofstoet, maken de lektuur nog meer boeijend. Zoowel uit een geschiedkundig oogpunt, als uit dat eener dichterlijke, in romantische vormen voorgestelde zedenschildering van dat gewigtig tijdstip, 't welk de bekende omwenteling van 1688 voorbereidde en noodzakelijk maakte, biedt dit werk menige nuttige opmerking aan, welke ook in latere tijden niet behooren veronachtzaamd te worden. Wij wenschen dus aan de Uitgevers een ruim debiet toe, en erkennen gaarne, dat zij daarop billijke aanspraak hebben, want het werk is goed vertaald en zindelijk gedrukt.

De Lotgevallen van Jack Hinton in Ierland. Door Charles Lever. Uit het Engelsch. II Deelen. Te Amsterdam, bij C.F. Stemler. 1845. In gr. 8vo. 701 bl. f 7-50.

Het heeft Rec. verwonderd, dat men niet eerder de werken van charles lever in onze taal heeft overgebragt. Het gunstig onthaal, dat aan dezelve in Engeland te beurt viel, en de trant zijner schriften, moesten beide, dacht ons, tot eene vertaling uitlokken. Nu men eenmaal de hand aan het werk geslagen heeft, zal men het wel niet halverwege staken, en zullen wij weldra het voornaamste, wat m. lorrequer onder den pseudonym van lever geschreven heeft, in onze taal bezitten. Men heeft lever den Ierschen dickens genoemd. Er zijn zeker trekken van gelijkheid tusschen de beide schrijvers, maar ook van groote ongelijkheid, en, zoo als het ons voorkomt, zijn deze laatsten niet ten nadeele van den Ier. De gelijkheid is vooral te zoeken in de getrouwheid van schildering, in het luimige en geestige der voorstelling, in het schilderen van het een of ander bepaalde deel des maatschappelijken levens. Lever intusschen maakt zich niet schuldig aan de overdrijving, waardoor bij dickens niet zelden karikaturen ontstaan, die hij eigenlijk toch niet bedoelde.
Er is een andere trek, waardoor ch. lever zich onderscheidt; het is vooral Ierland, dat hij wenscht te schetsen; het Iersche karakter, de Iersche maatschappij. In dezen roman althans is dit bijzonder het geval. Minder bemoeit hij zich hier met het staatkundige, met de betrekking tusschen de beide afdeelingen des rijks, met de oorzaken der

{==669==} {>>pagina-aanduiding<<}
ellende, die het ongelukkige Ierland teistert; het is meer de toestand der zamenleving, de gezelligheid, de wijze, waarop zich de Ier daarbij vertoont, zijne eenvoudigheid, vrolijkheid, hartelijkheid, slimheid, dolheid somtijds, die hier worden afgeteekend. Het onderwerp zoowel, als de manier, waarop het uitgewerkt is, zullen den lezer boeijen. Er zijn zeker weinige landen, die zoo veel kenmerkends en onderscheidends hebben, als Ierland; de belangstelling in hetzelve is bij velen levendig, en wat wij er van weten bestaat dikwijls uit zulke lijnregt strijdige berigten, dat men gaarne, al is het dan ook in den modevorm van roman, eenen schranderen Ier zelven eens over zijn land en volk hoort spreken. Met de meeste belangstelling las Rec. dan ook dat gedeelte van het verhaal, wat strikt genomen door den titel wordt uitgedrukt en het grootste deel van den roman uitmaakt, de lotgevallen van den jongen Engelschen officier in Ierland. Met groot genoegen maakten wij door hem kennis met den geestigen Schrijver, dien wij ook bij ons eene welkome ontvangst durven voorspellen.
De Uitgever heeft eenen zeer compressen druk bezorgd, waardoor men veel voor zijn geld te lezen krijgt, en eenige niet ongelukkig uitgevallene steendrukplaten daarbij gevoegd. Wij bevelen gaarne dit boek aan ons lezend publiek aan, en durven beloven, dat men het niet onvoldaan zal ter zijde leggen.




Lotgevallen van eene Hollandsche Vrouw in Rusland. Oorspronkelijke Roman. Door Ernestine van Beijeren. Te Utrecht, bij J.G. van Terveen en Zoon. 1845. In gr. 8vo. 419 bl. f 3-60.

De hoofdpersoon in dit verhaal is een Zaandamsch meisje, gehuwd met een aanzienlijk Russisch edelman, ten gevolge waarvan zij aan het hof als staatsdame verkeert, en later, om haren echtgenoot op te zoeken, eene gevaarlijke reis onderneemt en volbrengt naar de kusten der Kaspische zee. Zoo edel en godsdienstig zij is, zoo ligtzinnig en ongodsdienstig, althans in het eerst, haar echtgenoot. Doch wij willen door verdere aanwijzing van den loop des verhaals den lezer niet geheel berooven van de verrassing. Deze is echter juist niet zeer groot, daar de knoop des verhaals niet ingewik-
{==670==} {>>pagina-aanduiding<<}
keld is, of eigenlijk het boek geen' knoop, noch eenheid van handeling heeft, en de zonderlinge, hier en daar niet zeer waarschijnlijke, lotgevallen van guretta zonder ontknoopingen afloopen. Het boek is vrij onderhoudend geschreven. Daar de reeds overledene Schrijfster met onze opmerkingen geen voordeel meer kan doen, bepalen wij ons tot eene eenvoudige aankondiging, die tevens, vooral om de zedelijke en godsdienstige strekking, eene aanprijzing zijn kan.

De wandelende Jodin. Door de Marquisin De Vieux-Bois. Met Platen. (*) Uit het Fransch vertaald. Te Gorinchem, bij A. van der Mast. 1846. In gr. 8vo. 330 bl. f 2-40.

Gelijk de titel van dezen roman waarschijnlijk eene speculatie is, om door gelijkvormigheid aan dien van den meest bekenden roman van deze dagen de koopers uit te lokken, zoo is ook de Schrijfster met meer dan haren titel bij sue ter markt geweest. Even als in den Wandelenden Jood, zoo is ook in de Wandelende Jodin eene schat de spil, om welke zich het geheele verhaal beweegt. Die schat is hier verborgen in de lijst eener schilderij. De wandelende Jodin zelve is eene navolging van rodolphe in de Mystères de Paris, even als gene een Deus ex machina, optredende om hare helden en heldinnen uit het gedrang te helpen. Ook de ondergeschikte personen vinden wij gedeeltelijk in een' of anderen roman van denzelfden schrijver terug, en wij denken, dat wij er nog meerdere originelen van vinden zouden, indien wij alle schriften van den veelschrijver hadden gelezen. Doch wat de Marquise niet heeft nagevolgd, zijn de boeijende voordragt, de verrassende inkleedingen en ontknoopingen, de schitterende stijl. Dit is waarschijnlijk boven de krachten der Française geweest. Het verhaal is ook zoo verward en ingewikkeld, dat men, het boek niet achtereen lezende, groote moeite heeft, om den draad niet te verliezen. En zij, die het boek wenschen te lezen, kunnen het gerustelijk daarvoor houden, dat het juist niet veel nadenkens waardig is. In de vertaling van dergelijke roman-
{==671==} {>>pagina-aanduiding<<}
netjes, al is die zoo leffelijk als deze, zien wij geene verrijking van onze letterkunde, hoogstens een voedseltje voor den eindeloozen leeshonger der romannomanen.




Satirieke, boertige en ernstige Schetsen en Fantasiën; door M.H. de Graaff. Te Leeuwarden, bij L. Schierbeek. 1845. In gr. 8vo. 363 bl. f 2-90.

Dat sommigen dezer stukjes vertaald zijn, en welke, wordt ons in een voorberigt medegedeeld; eenigen waren reeds vroeger in eenen almanak of dergelijk voertuig van petite lecture geplaatst; anderen kenden wij niet, hetgeen, ook al waren zij vroeger uitgegeven, ligt mogelijk ware. Of zulke ‘schetsen en fantasiën’ nu van een gehalte zijn om nogmaals in druk te verschijnen, is eene vraag, die wij ten opzigte van allen niet zoo gaaf toestemmend zouden beantwoorden. Gij bemerkt, lezer! dat de Recensent zich voorzigtig uitdrukt. En dat doet hij, niet uit vrees, maar toch min of meer uit ontzag voor den Heer de graaff, wiens vernuft zoo stekelig over de Recensenten uitweidt, dat wij wel wat behoedzaam moeten zijn. Hij vergunne ons nogtans de bescheidene vraag, of het ons ook geoorloofd zou zijn, niet geestig te vinden alles wat hij als geestigheden debiteert; of hij het ons ook kwalijk zoude nemen, wanneer wij, van al het andere maar zwijgende, betuigden met genoegen het stukje over de Zondagscholen te hebben gelezen, en of wij wel meerder speldeprikjes van hem zouden moeten vreezen, wanneer wij, ‘grootmagtige Recensenten,’ de belofte deden van geene schetsen en fantasiën te zullen schrijven, indien hij ‘de stoutheid al heeft, om zich op ons gepatenteerd en geprivilegieerd grondgebied te wagen.’ Zie, lezer! met zulke menschen moet men voorzigtig zijn. Durfden wij, dan zouden wij zeggen, dat het meisje, op het titelvignet, keurig gekleed, als zij is, en in eene kamer met sierlijke meubelgordijnen geknield, zonderling afsteekt bij de beschrijving, die haar in behoefte en vernedering doet sterven. Dat het den Heere de graaff gemakkelijk schijnt, er zoo maar wat op toe te schrijven, durven wij niet denken, veelmin zeggen.
In het voorberigt wordt den lezer vrijheid gegeven, neen, wordt hij - beleefdelijk verzocht, over te slaan hetgeen hem

{==672==} {>>pagina-aanduiding<<}
niet bevalt, van welk verzoek wij beleefdelijk nota namen. De Schrijver vindt dat overslaan gemakkelijker, dan de onaangenaamheden dezes levens af te weren. En daarin zal hij den spijker wel op den kop hebben geslagen.

Vertellingen van Grootvader. Naar het Fransch. Met acht gekleurde Plaatjes. Te Rotterdam, bij H.V. van Gogh. 1845. In kl. 4to. 106 bl. f 1-50.

't Is waar, men behoeft thans wel niet meer, uit gebrek aan voorraad, in den vreemde naar geschikte bouwstof voor kinderwerkjes om te zien, daar er zoo veel oorspronkelijks door verdienstelijke schrijvers en schrijfsters in ons vaderland, ten behoeve der jeugd, geleverd, en het beste van elders, wat de overzetting waardig werd geoordeeld, vertaald is, zoodat men inderdaad een' schat bezit, waaruit men de kinderbibliotheek kan verrijken. Doch wanneer men van onze naburen zulke bijdragen, als de hier aangekondigde, overneemt, dan doet men toch een nuttig werk, en vermeerdert den reeds bestaanden schat met goede en waarde houdende munt.
Deze Vertellingen van Grootvader kunnen wij als zoodanig gerustelijk aanbevelen. De oude man verhaalt onderhoudend; en, naar den trant en inhoud zijner vertellingen te oordeelen, rigt hij het woord tot kinderen, die al op zekeren leeftijd zijn gekomen, en voor dezen houden wij dan ook dit boekje geschikt.
Onder de vertellingen, die levendig en onderhoudend geschreven zijn, rangschikken wij voor ons: de Hond van Lord byron; het Bidden; de deugdzame Dochter; de twee Neven. De vertaling is zuiver en vloeijend; en de Uitgever heeft wèl gedaan, dit plantje van vreemden grond op den onzen te doen overbrengen.
Jammer, dat de acht plaatjes in den letterlijken zin gekleurde zijn: de hardheid der kleuren vermoeit het oog, en bederft, door de smakeloosheid, waarmede het blaauw en rood en geel tegen elkander schreeuwt, de teekening geheel. Het eerste plaatje bij de vertelling: Het Bidden, is in alle opzigten allerongelukkigst. Overigens ziet het boekje, dat voor kinderen als een aangenaam en nuttig geschenk kan beschouwd worden, er net uit.

No. XII. bl. 542. reg. 20. lees: kamer. Bl. 550. reg. 10. absolute.





{==673==} {>>pagina-aanduiding<<}

Boekbeschouwing.

De Pausen in de zestiende en zeventiende Eeuw. Vooral naar ongedrukte Gezantschapsberigten. Uit het Hoogduitsch van Leopold Ranke, door K. Sijbrandi. Iste Deel. Te Haarlem, bij de Erven F. Bohn. 1846. In gr. 8vo. XVIII, 312 bl. f 3-:

Te midden van zooveel onbeduidends, als er doorgaans in onze taal wordt overgebragt, is het ons eene aangename taak, een geschiedkundig werk van zoo uitnemende waarde, als dat van ranke, dat, onlangs in het licht verschenen, voor ons ligt, te mogen aankondigen. Het verdient de eer der vertaling ten volle. De Uitgevers hebben aanspraak op onzen lof, dat zij de niet geringe kosten der uitgave zich getroosten. En het verblijdt ons, dat de Eerw. sijbrandi het niet gemakkelijk werk der vertaling, dat door den dood van Dr. h. pol onvoltooid gebleven was, wel heeft willen op zich nemen. Wanneer hij van dit werk getuigt, dat het zoowel elken beschaafden lezer, als den man van studie door degelijkheid, nieuwheid van zaken, onderhoudende en aangename voorstelling belang moet inboezemen, dan moge ons beknopt verslag van deszelfs inhoud, waarbij wij ons bij voorkeur van des Schrijvers eigene woorden bedienen, de waarheid dier getuigenis bevestigen.
Na den afval, dien Rome in de eerste helft der zestiende eeuw moest ondervinden, heeft het zich nog eenmaal tot het middelpunt van geloof en denken weten te verheffen bij de Zuid-Europesche Romanische volken, en stoute, niet zelden gelukkige pogingen gedaan, om zich ook de overige natiën weder te onderwerpen. Het is dit tijdvak van vernieuwde kerkelijk-wereldlijke magt, dat ranke in hare vorming en ontwikkeling, haren bloei en haar verval, in groote omtrekken tracht voor te stellen.

{==674==} {>>pagina-aanduiding<<}
Hem stonden daarbij, behalve de gewone, eenige tot dus verre onbekende hulpmiddelen ten dienste, zoo als ook de titel reeds te kennen geeft. Behalve de Berlijnsche handschriften, waarvan hij gebruik heeft kunnen maken, bood Weenen hem in de keizerlijke hofbibliotheek, en meer nog in het keizerlijk archief een' rijken schat. Na Weenen rigtte hij het oog op Venetië en Rome. De bibliotheek van s. marco in eerstgenoemde stad bewaart een' aanzienlijken schat van handschriften, die voor de inwendige geschiedenis van stad en republiek, en zelfs voor de Europesche historie van belang zijn. Daaronder zijn vooral de relationi der van Rome terugkeerende gezanten belangrijk. Te Rome echter slaagde hij minder gelukkig met de schatten des Vatikaans. De vrijheid, die hij wenschte, werd hem geenszins vergund. Maar er ontsloten zich voor hem andere verzamelingen, waaruit hij, zoo al geene volledige, dan toch voldoende en echte bescheiden putten kon. En zoo toegerust, was hij in staat, om eene geschiedenis van de Pausen der XVIde en XVIIde eeuw te leveren, zoo als geen ander nog geleverd heeft.
Dit eerste Deel bevat drie boeken. Het eerste boek bekleedt de plaats eener inleiding. De keerpunten in de geschiedenis van het Pausdom worden in het eerste hoofdstuk opgegeven. Daartoe wordt het Christendom geschetst, zoo als het ingang vond, zegevierde en zich ook inwendig in het Romeinsche rijk ontwikkelde; het Pausdom, zoo als het, allengs ontstaan, zich door deszelfs betrekking tot het Frankische rijk verhief en zich uitbreidde over de Germaansche volken; de latere zelfstandige ontwikkeling der hierarchie, in hare betrekking tot de Duitsche Keizers, en de contrasten, die zich, bij den tegenstand, die zich verhief, in de XIVde en XVde eeuw opdeden. De geest van tegenstand was zelfs in Italië ontwaakt. De kerk, de geestelijkheid had opgehouden, dien invloed op den maatschappelijken en staatkundigen toestand der Europesche volken te oefenen, dien zij vroeger deed gelden. Elke natie ontwikkelde zich zelfstandig; elke staat ging

{==675==} {>>pagina-aanduiding<<}
ijverig voort, zich zelven in- en uitwendig op vasteren voet te brengen. Het kon dus niet anders, of in de betrekking tusschen het wereldlijke en geestelijke gezag moest allengs eene omwenteling plaats grijpen. - Het tweede hoofdstuk schetst ons de kerk en den kerkelijken Staat in het begin der XVIde eeuw. Niet zoodra ontnamen de Europesche Staten aan den Paus een gedeelte van zijne regten, of deze ving aan, zijnen werkkring hoofdzakelijk tot wereldlijke zaken en louter staatkundige ondernemingen te bepalen, en zich als eene Italiaansche mogendheid te doen gelden. Na sixtus IX wordt alexander VI en zijn zoon, cesar borgia, vermeld, en julius II, die uitsluitend de uitbreiding van den kerkelijken Staat bedoelde. En de gansche inrigting der kerk moest den weg volgen, dien haar opperhoofd had ingeslagen. De kerk ontaardde in eene wereldlijke mogendheid. Men beschouwde niet alleen de hoogste waardigheid, maar ook alle andere bedieningen en posten als een wereldlijk eigendom. De waarneming der geestelijke pligten bleef meest achterwege. Ook de monniken waren geheel en al wereldsch geworden. Zonder deze schromelijke verbastering had waarschijnlijk de menschelijke geest die rigting niet kunnen nemen, die, merkwaardig en rijk in gevolgen, zich allengs ontwikkelde. De studie der oudheid herleefde. Men begon, de ouden niet slechts na te volgen in hunne eigene taal, maar ook de volkstaal te ontwikkelen. Het romantisch heldendicht ontstond. Ook de bouw-, beeldhouw- en schilderkunst werden beoefend en ontsloegen zich van de banden, die de kerkleer haar opdrong. Leo X, opgevoed in de beginselen en begrippen dier eeuw, bezat onafhankelijkheid van geest en vatbaarheid genoeg, om den bloei van kunst en wetenschap te bevorderen en er genot in te zoeken. Onder deze omstandigheden konden er geene eigenlijk Christelijke gezindheid en overtuiging bestaan. Men kwam
daarmede zelfs in dadelijke tegenspraak. Naar het algemeene oordeel wankelde de grond des geloofs. Tegenover deze eigenaardige ontwikkeling des geestes is het standpunt merkwaardig, dat

{==676==} {>>pagina-aanduiding<<}
Duitschland innam. Het week daarvan in meer dan één opzigt af. Het verzet tegen de kerk kwam daar niet uit de beoefening der kunsten en wetenschappen voort, maar uit eene diepere godgeleerdheid en gemoedelijk onderzoek; en vol van ernst en innerlijken afkeer, voerde het tot den stoutsten aanval, die nog ooit tegen de Roomsche kerk was gewaagd. - Het derde hoofdstuk doet de staatkundige geschillen en botsingen kennen; en de hervorming in verband met deze. Van leo X wordt hier gesproken en van de verwikkelingen van zijnen tijd en van het gewigtige tijdstip, waarop hij stierf, toen hij in het staatkundige de handen ruim had en de botsing in het kerkelijke en godsdienstige voor 's hands scheen gestild te hebben; daarna van den waardigen adriaan VI, die met ernst de afschaffing der misbruiken in de Christelijke kerk wilde, en niet minder ernstig zich voornam, om aan de vorderingen der Duitschers het oor te leenen, maar die bij elke schrede duizend zwarigheden ontmoette en in Rome tegenkanting ondervond; en eindelijk van clemens VII, die de regering als Paus onder een' hoogst bedenkelijken toestand van zaken aanvaardde, zich eerst naauw aan Spanje aansloot en later den oorlog tegen Spanje ondernam en voor Spanje bezweek, waardoor de overmagt der Spanjaarden in Italië onherroepelijk bevestigd werd. Aan het einde zijner regering was de H. Stoel zeer in aanzien gezonken, zonder geestelijk, zonder wereldlijk gezag. Het noordelijke Duitschland was tegen hem opgestaan. De Noordsche rijken huldigden reeds de gezuiverde leer. In Engeland schoot zij diepe wortelen. In Zwitserland verwierf zij zich, met eenige wijzigingen, eene onvervreemdbare plaats. Zij drong in
Frankrijk door, ja, tot in Italië en Spanje liet zij, onder de regering van clemens, sporen achter. En de onderlinge strijd tusschen geestelijke en wereldlijke belangen, waarin het Pausdom verward was, scheen juist te moeten strekken, om aan de Protestanten eene volledige overwinning te verschaffen.
In het tweede boek wordt de aandacht gevestigd op het begin eener zuivering en herschepping van het Catholicis-
{==677==} {>>pagina-aanduiding<<}
mus. Allereerst komen hier ter sprake de met het Protestantisme verwante verschijnselen in Italië. De letterkundige vereenigingen, die op de ontwikkeling van wetenschap en kunst een' onberekenbaren invloed gehad hadden, namen eene godsdienstige kleur aan. Er kwamen meer bepaalde en zeer verschillende rigtingen te voorschijn. De leer der regtvaardiging begon meer zuiver te worden opgevat, ongeveer in den zin, waarin luther haar verstond, ofschoon men afkeerig was van eene afscheiding van de kerk. - Er werden verder pogingen aangewend tot inwendige hervorming en verzoening met de Protestanten. Paulus III droeg aan eenige verdienstelijke kardinalen op, om een ontwerp van hervormingen in het kerkelijke te beramen. Hij benoemde gematigde personen tot uitvoering van zulke hervormingen, die zich tot alle takken van het bestuur moesten uitstrekken. Nooit naderden Catholieken en Protestanten elkander meer, dan bij het gesprek, in 1541 te Regensburg gehouden, waartoe vooral contarini veel bijdroeg. Maar men stootte op onoverkomelijke zwarigheden, en contarini keerde, na een zeer gelukkig begin, onverrigter zake naar Italië terug. - Geheel in tegenstelling met het Protestantismus ontstonden er nieuwe orden. Bij de oude orden beproefde men de noodige hervormingen. Gaëtano en caraffa stichtten de orde der Theatijnen, waarin zij de pligten en de wijding van geestelijken met de geloften van monniken verbonden. Het genootschap Di Somasca had de opvoeding der jeugd tot hoofddoel. En in Milaan ontstonden de Barnabiten. - Boven alle deze is de stichting van
ignatius loyola merkwaardig. Nevens zijn leven wordt de oorsprong van de orde der Jezuiten in fiksche trekken geschetst. - Wat de Trentsche vergadering betreft, er bevonden zich reeds in 1542 legaten van den Paus te Trente. Maar het hield tot December 1545 aan, eer het concilie werkelijk geopend werd. Toen werd er lang gestreden over de leer der regtvaardiging en over de daarmede zamenhangende leerstukken. Ten laatste werd het gevoelen der Protestanten door het concilie geheel verwor-
{==678==} {>>pagina-aanduiding<<}
pen en elke bemiddeling van de hand gewezen. - Men had inmiddels ook reeds maatregelen getroffen, om alle afwijkende gevoelens te onderdrukken, en in de plaats van de oude inquisitie der Dominicanen, die in verval was geraakt, in 1542 eene nieuwe ingesteld. Ten gevolge daarvan verlieten alle hervormingsgezinden, die weigerden zich te onderwerpen, Italië, te meer daar de geestelijkheid zich van de hulp des wereldlijken arms bediende. - De verdere ontwikkeling van de orde der Jezuiten, die zich meer en meer in naauw verbond met de kerkelijke magt verhief, voltooide eindelijk het geheel. Zij vond in gansch Italië, en ook in Spanje en Portugal, buitengewonen bijval. Door hare verschillende rangen knelde zij den geest gedurig meer in boeijen. ‘Terwijl,’ dus eindigt dit tweede boek, ‘de Protestanten, op de H. Schrift steunende, met toenemende stoutmoedigheid de oorspronkelijke vormen van het Christendom weder opspoorden en aannamen, besloot men van de Roomsche zijde, om de kerkelijke instellingen te behouden, in den loop der eeuwen tot stand gekomen, en die slechts met eenen nieuwen geest en met nieuwe kracht te bezielen. Aan gene zijde der Alpen ontwikkelde zich het Calvinismus veel anti-catholijker dan het Lutheranismus; doch te
Rome wees men in eenen uitdrukkelijk vijandigen geest alles af, wat tot verzoening kon leiden, en plaatste zich in de scherpste lijn tegenover het Protestantismus. Zoo ontspringen twee bronnen in vriendschappelijke nabuurschap op het hooge gebergte; maar hebben zij zich eens naar verschillende kanten uitgegoten, dan verwijderen zij zich voor eeuwig van elkander in stroomen, die eene tegenovergestelde rigting volgen.’
Het derde boek beschrijft de Pausen omstreeks het midden der XVIde eeuw. De tegenstelling en de strijd van deze twee beginselen, van den eenen kant de tot eene tweede natuur gewordene gang der staatkunde, gelijk die tot dusverre geweest was, van de andere zijde de noodzakelijkheid van eene doortastende inwendige hervorming, zetten het voornaamste belang bij aan de geschiedenis der

{==679==} {>>pagina-aanduiding<<}
eerstvolgende Pausen. Alexander farnese, als Paus paulus III genoemd, komt eerst ter sprake, een man vol van talent en geest, en van doordringende schranderheid, maar die in zijn bedoelen en streven beperkt is binnen de spanne tijds, die hij overziet, geheel vervuld en beheerscht van de belangen des oogenbliks, die hem de hoogste en duurzaamste schijnen; daarbij binden hem nog in het bijzonder persoonlijke betrekkingen, die hem overvloedige bezigheid geven, en de oorzaak worden, nu en dan wel van tevredenheid en genoegen, maar nog menigvuldiger van droefheid en smart, en die eindelijk zijne beste krachten verteren. Op hem volgden julius III (1550), die aan de groote en belangrijke zaken van Kerk en Staat slechts zooveel deel nam, als volstrekt onvermijdelijk was, en marcellus II (1555), van wien men de beste verwachtingen mogt koesteren, maar die op den 22sten dag zijner pauselijke regering stierf. De strengste van alle kardinalen, johannes petrus caraffa, werd, 23 Mei 1555, in zijne plaats tot Paus verkozen. Hij noemde zich paulus IV. Hij scheen de herstelling van het Catholicismus in zijne geheele strengheid te zullen bewerken. Maar spoedig werd hij in oneenigheden met den Keizer gewikkeld. Zijn hervormingsijver moest voor oorlogzuchtige bemoeijingen wijken. En eerst toen zijne onderneming geheel was mislukt, zijne bondgenooten geslagen waren, zijn gebied voor het grootste gedeelte door vijanden bezet en zijne hoofdstad ten tweeden male bedreigd was, besloot hij tot den vrede. Voorts begunstigde hij boven alle andere inrigtingen de inquisitie, die hij zelf had hersteld, en stierf in 1559. Gedurende zijne regering maakte het Protestantismus groote vorderingen. Zijns ondanks werkte hij daartoe mede, vooral in Engeland en Schotland. Pius IV, zijn opvolger, was van geringe afkomst en in
vele opzigten zijn tegenhanger, vol levenslust en wereldsgezind. Maar desniettemin volhardde men op den ingeslagen weg; de geestelijke en wereldlijke zaken werden met ijver en naar de inzigten der kerk behandeld, en de hervormingen voortgezet. Hij riep het concilie van

{==680==} {>>pagina-aanduiding<<}
Trente weder bijeen, welks latere zittingen beschreven worden. Belangrijk is de voorstelling daarvan en tot in bijzonderheden naauwkeurig. Met het sluiten der kerkvergadering was ook het werk zijns levens geëindigd. Hij stierf in 1566, en werd door pius V (1566-1572) opgevolgd, een' welmeenend, maar in zijne begrippen uiterst hardnekkig en in zijne handelingen uiterst gestreng man, die door zijn gedrag en zijne gezindheid een' onmetelijken invloed heeft gehad op zijne tijdgenooten en op de geheele ontwikkeling zijner kerk. Zijn ijver was even rein en vrij van aardsche bedoelingen, als volstandig. De inquisitie werd onder zijn bestuur met onverbiddelijke gestrengheid gedreven. Aan andersdenkende Christenen droeg hij den bittersten haat toe. Wij zien in hem een mengsel van eenvoudigheid, edelmoedigheid, persoonlijke gestrengheid, innige godsvrucht en liefdelooze uitsluiting, bitteren haat en bloedige vervolging.
Tot zoo verre loopt dit eerste Deel. Onze inhoudsopgave, hoe beknopt en dor ook, moge tot aanprijzing van dit belangrijk geschiedkundig geschrift genoegzaam zijn. De bekwame Vertaler heeft wèl gedaan, dat hij ten gemakke der lezers de talrijke aanteekeningen van den oorspronkelijken tekst, meestal uit Italiaansche, of ook soms Spaansche aanhalingen bestaande, in den tekst opgenomen, en met dezen tot een geheel verwerkt heeft. Hij ga met dezelfde naauwkeurigheid voort, en levere ons spoedig de volgende Deelen, waarnaar wij met groote belangstelling uitzien!
Het zou een weinig gunstig teeken des tijds zijn, indien ranke's voortreffelijk boek geene koopers en lezers vond.







Losse Aanmerkingen en Bedenkingen tegen Mr. C.W. Opzoomer's Recensie van Dr. Scholten's Verhandeling: De Leer des Vaders, des Zoons en des Heiligen Geestes. Van Dr. A. Hirschig, Cz., Rector te Alkmaar. Te Amsterdam, bij P.N. van Kampen. 1846. In gr. 8vo. VIII, 121 bl. f 1-25.

{==681==} {>>pagina-aanduiding<<}


Prof. Opzoomer's Redevoering: De Wijsbegeerte, den Mensch met zich zelven verzoenende. Uit een Christelijk wijsgeerig oogpunt beschouwd. Door denzelfden. Te Alkmaar, bij H.J. van Vloten. 1846. In gr. 8vo. VIII, 72 bl. f :-95.

Het was te voorzien, dat de geschriften, waarmede Mr. opzoomer zijne wijsgeerige loopbaan opende, veel opziens en tegenspraak zouden verwekken. Zij waren, zoo als wij reeds vroeger aanmerkten, van eenen polemischen aard, en verkondigden wijsgeerige beginselen, die velen moesten bevreemden, en die, bij de hier te lande niet zeer gemeenzame bekendheid met de hedendaagsche Duitsche wijsbegeerte, misverstand en veroordeeling moesten doen geboren worden. Ref. is een vijand van twistschriften; het doet hem daarom leed, dat Mr. opzoomer zijne eerste schreden op het wijsgeerig gebied gekenmerkt heeft door eenen aanval op eenen verdienstelijken geleerde; zelfs is zijne Redevoering van een' zekeren geest van berisping van andersdenkenden niet vrij te pleiten. Veel kan men dit verschoonen door de jeugdige geestdrift, die hem bezielt voor het vak, dat hij zich tot beoefening verkoos. Bij de vele verdiensten van kennis en scherpzinnigheid, van welsprekende voordragt en verhevene denkbeelden, die wij in die geschriften hebben erkend, zijn wij niet blind geweest voor de leemten, die er in gevonden worden, voor de spitsvindige redeneringen, die wij er in aantroffen, voor eene zekere ingenomenheid met een hedendaagsch stelsel der Duitsche wijsbegeerte, het Krausiaansche, dat heden bij sommigen à l'ordre du jour is. Maar wij moeten tevens openhartig verklaren, dat men hem, van vele kanten te gelijk op eene niet zeer humane wijze heeft geantwoord, en tevens persoonlijk heeft aangerand, zijne bedoelingen miskend, zijnen woorden eene gansch andere beteekenis gegeven heeft, dan hij er zelf aan hechtte. Ref. vindt in zich geene roeping om kritieken op antikritieken te leveren, en hierdoor den twist en het verschil nog eene schrede verder te brengen, en daardoor nog meer

{==682==} {>>pagina-aanduiding<<}
te verwikkelen; te meer, daar de tegenstanders van Mr. opzoomer dit geheel en al op een theologisch terrein overbrengen; omdat zijn Ed. van het wijsgeerig gebied hierop wel eens een' aanval gewaagd heeft. Dit is voornamelijk het geval met de twee geschriften van Dr. a. hirschig, die wij hierboven aankondigen, en die van eenen inhoud en aard zijn, dat het geene wijsgeerige wederleggingen van die van Mr. opzoomer kunnen genoemd worden. Niet dat er niet veel goeds in voorkomt, en de Schrijver hier en daar geene gegronde aanmerkingen op sommige min doordachte gezegden, die de jeugdige Hoogleeraar zich tegen Dr. scholten, en in zijne redevoering heeft laten ontvallen; maar wijsgeerig wederlegd is hij niet door vrome Christelijke bedenkingen, die, hoe welgemeend ook, hem niet kunnen bereiken op het standpunt, waarop hij zich heeft geplaatst. Terwijl hem bedoelingen toegeschreven worden, waaraan hij niet kan gedacht hebben, en die veelal op het verkeerd verstaan van sommige uitdrukkingen als onschuld des geloofs, verzoening van het weten, uitkomen; uitdrukkingen, die Ref. ook minder gepast zijn voorgekomen, even als sommige gezegden en vergelijkingen in de beoordeeling van Dr. scholten's verhandeling. Echter kan hij hierin geene volstrekt vijandige strekking tegen het Christendom zien, zoo als de Schrijver dit wil doen beschouwd hebben; maar wel de nog niet genoeg gerijpte vruchten eener meer vrije en onafhankelijke denkwijze en beschouwing van sommige kerkelijke leerstelsels, waarin de Schrijver en velen met hem de kern en het wezen des Christendoms zien, terwijl Mr. opzoomer, en een aantal anderen, dit geenszins toegeven; en moet men nu, omdat men er anders over denkt dan de Schrijver, den naam van Christen verbeuren en als een vijand van het Christendom worden aangewezen? Wie geeft hun hiertoe het regt? Zeker
de Christelijke liefde niet, die geest, die altijd de goede zijde ziet en doet voorkomen, zoo lang men niet geheel, zoo als vroeger een voltaire en zijne volgelingen, met het Christendom vijandig gebroken heeft. Wij hebben dus de ge-
{==683==} {>>pagina-aanduiding<<}
schriften van Dr. a. hirschig met een gevoel van leedwezen gelezen, even als die van den Napluizer en dat van Mr. obreen. Zulk geschrijf doet in ons oog meer kwaad dan goed, het verbittert of wekt een' nog scherperen geest van tegenspraak op, waaraan wij hopen dat Mr. opzoomer zich niet zal toegeven. Hij ga rustig zijnen weg, doe zijn voordeel met de gegronde aanmerkingen, die hem hier en daar gegeven zijn, en late al het overige voor hetgeen het is. Hij heeft gelegenheid om in zijn aangekondigd werk op de enkele bedenkingen, die tegen zijn wijsgeerig stelsel gemaakt zijn, terug te komen. Ref. heeft ook gewacht, tot hij zich hieromtrent nader zal verklaard hebben, eer hij de zijne er tegen inbrengen zal. Het ware dus te wenschen, dat men het ontluiken der zucht voor de wijsgeerige studie in Nederland niet door twistgeschrijf verstoorde, maar het zijne toebragt om door degelijke philosophische verhandelingen de punten van verschil nader toe te lichten, om elkander op den weg der waarheid teregt te wijzen, maar niet om een jeugdig geleerde van grooten aanleg en verdiensten bij minkundigen in verdenking te brengen, en hem in zijne roeping en bestemming te dwarsboomen.
Ref. neemt de vrijheid om nog in één opzigt met Dr. a. hirschig te verschillen, namelijk in het oordeel over het geschrift van den Napluizer, dat zijn Ed. maar neit schijnt te bevallen, en dat Ref. als het beste aanziet, dat, over de zoo verschillend besprokene Redevoering uitgekomen is; daar straalt ten minste nog eene tint van philosophischen geest door, en sommige aanmerkingen zijn zeer juist, hoezeer de toon Ref. ook niet kon behagen.
Hij moet ten sterkste aan de beoefenaren der in ons land ontluikende wijsbegeerte aanbevelen, van zich niet door polemiek en twistgeschrijf van hunne studie te laten afleiden, en tevens in het oog te houden, dat de philosophie geene hoogmoedige wetenschap is, die over de betrekking van het eindige tot den Oneindige ex tripode kan beslissen. Zij is behoedzaam, en immer geneigd tot een vernieuwd onderzoek, en waant niet het absolute ware

{==684==} {>>pagina-aanduiding<<}
voor altijd gevonden te hebben. Maar zij is tevens standvastig om hare regten te handhaven, zij beschouwt alles, zoowel de Godsdienst, als de Natuur, den Staat en de Kunst, en zal zich hiervan niet laten afschrikken. Lang heeft zij vervolging en miskenning ondergaan, lang is zij aan de godgeleerdheid ondergeschikt geweest. Doch sedert descartes heeft zij zich geëmancipeerd, en is tot den rang van eene algemeene en onafhankelijke wetenschap opgeklommen. Hiervan kan en zal zij geen' afstand doen; hoewel zij eerbied heeft voor hetgeen anderen heilig en eerbiedwaardig houden, is het haar pligt om het bijgeloof en Gode en mensch onwaardige begrippen, die dikwijls voor Christendom uitgegeven worden, door de wapenen van de rede en zedelijkheid te bestrijden. Zij heeft reeds sedert twee eeuwen zoo vele nevelen weggevaagd, en over het ongeloof zoo wel, als over het willekeurig en menschelijk gezag in het godsdienstige, gezegevierd. De Europesche beschaving, door het Christendom gevestigd, is aan haar haren wetenschappelijken luister verschuldigd. En zoo het geloof als eene gave Gods beschouwd moet worden, heeft zij getoond dat de rede zulks niet minder is, en als eene straal der Godheid, die het menschdom in het gebied der waarheid en zedelijkheid verlicht, moet aangezien worden!

j.a. bakker.




Brieven over de Natuurkunde van den Mensch. Voor beschaafde Lezers. Door C. Vogt. Uit het Hoogduitsch. Iste Stuk. Te Alkmaar, bij H.J. van Vloten. 1846. In gr. 8vo. VIII en 213 bl. f 2-:

Het is een kenmerk van onzen tijd, dat de wetenschappen meer en meer tot de groote volksklasse doordringen, dat zij, niet meer binnen de gehoorzalen der scholen en de muren van het stille boekvertrek der geleerden beperkt, zich ook eenen weg hebben weten te banen tot het leven der menschheid, en dat de vruchten van hare onderzoe-
{==685==} {>>pagina-aanduiding<<}
kingen meer en meer als algemeen eigendom in den kring der menschelijke gedachten worden opgenomen. De vrees, dat deze rigting voor grondig onderzoek nadeelig zoude zijn, houden wij voor geheel ongegrond.
Of zoude die vrees alleen bij natuurkundige wetenschappen oprijzen en niet bij philologische en historische studiën? Hoe vele jaren lang heeft men aan de jeugd, zelfs op lagere scholen, de beginselen der geschiedenis onderwezen en toch niet gevreesd, dat de grondige beoefening der geschiedenis, zoo als zij den ernstigen geleerde betaamt, daardoor afbreuk zou lijden. Of is het misschien nuttiger en menschelijker, de namen der Koningen van Rome te kennen en de lotgevallen onzer Hollandsche Graven, dan de zamenstelling der lucht, die wij elk oogenblik inademen, de werking van ons hart, dat gestadig in ons klopt, of de inrigting van het oog, waardoor het heelal voor ons zigtbaar wordt?
Wel verre dus van ons over die tegenwoordige strekking, om de wetenschap tot het volk te brengen, te beklagen, gelooven wij in de daad, dat men nog eerst een' aanvang gemaakt heeft met eene omwenteling, die een' geheel nieuwen toestand der beschaving en verstandsontwikkeling zal doen geboren worden. Wij wenschen geenszins, dat daardoor het philologische en historische element in de opvoeding verdrongen worde; maar wij verlangen alleen, dat de diepe onkunde omtrent de natuur plaats make voor algemeener inzigt in hare verschijnselen en waardering van haar onderzoek; en wanneer wij dezen wensch uitspreken, kunnen wij ons op de woorden beroepen, reeds voor meer dan eene halve eeuw door herder, wien toch wel niemand eenen vijand der humanistische studiën noemen zal, met al de kracht van innige overtuiging nedergeschreven: Es ist ein Zeichen der tiefen nordischen Barbareij in der wir die Unsrigen erzichen, dass wir ihnen nicht von Jugend auf einen tiefen Eindruck dieser Schöne, der Einheit und Mannigfaltigkeit auf unsrer Erde, geben. Hadden de Grieken den Kosmos zoo gekend, gelijk wij, welk eene geheel andere

{==686==} {>>pagina-aanduiding<<}
uitwerking zou die kennis op den geheelen kring der idéën, op het geheele verstandelijke leven hebben uitgeoefend!
De ‘tiefe nordische Barbareij’ begint te wijken. Het zal weldra den onverschillige niet meer vrijstaan, met eene naïveteit, die geene verschooning meent te behoeven, te erkennen, dat hij op het gebied der natuurkennis geheel vreemdeling is, terwijl hij nogtans zich den naam van eene geleerde en beschaafde opvoeding genoten te hebben, onbeschroomd toeëigent. In zoo ver ook dit boek van c. vogt aan deze nieuwe rigting dienstbaar is, kunnen wij ons en van deszelfs verschijning èn van de Nederduitsche vertaling, waardoor het in ons vaderland wordt overgebragt, goede vruchten belooven. Het behandelt eene der natuurkundige wetenschappen, waarbij elk mensch zonder onderscheid, die verstandelijke beschaving op prijs stelt, belang heeft: de Physiologie, de kennis der levensverschijnsels van het menschelijk ligchaam. Vogt is door zijne onderzoekingen op het gebied der fijnere en vergelijkende ontleedkunde en der ontwikkelingsgeschiedenis bij de geleerde wereld gunstig bekend, gevormd door agassiz, liebig en valentin, doch zelfstandig ontwikkeld en in de kracht van eenen jeugdigen mannelijken leeftijd. Wij hebben dus hier geen boek voor ons, gelijk er wel eens door vlijtige compilatores geschreven wordt, die meenen, dat men om een beknopt populair werk op te stellen, niets anders behoeft dan andere boeken en schrijfgereedschap. En echter, wij ontveinzen het niet, hebben deze brieven niet geheel voldaan aan onze, veelligt te groote, verwachting. Wij hadden meer oorspronkelijkheid meenen te vinden, en althans hier en daar nieuwe inzigten. Ook komt het ons voor, dat de Schrijver nog te veel als geneeskundige optreedt, en vergeet dat hij niet voor beoefenaars zijner wetenschap, maar, volgens den titel, voor beschaafde lezers in het algemeen schreef. Von baer heeft dat veelligt beter in het oog gehouden in zijne nu
reeds eenigzins verouderde en daarbij onvoltooid geblevene, maar echter steeds belangrijke An-
{==687==} {>>pagina-aanduiding<<}
thropologie. Het tweede deel der Brieven van vogt, waarmede het werk besloten wordt, ziet, zoo als wij vernemen, reeds het licht. Wanneer wij daarvan kennis genomen hebben, zullen wij een kort verslag van den geheelen inhoud en van het plan des werks geven. De opgave eeniger aanmerkingen, die wij bij het lezen van dit eerste Stuk maakten, besparen wij voegzamer tot dien tijd.
J.v.d.H.

Handleiding tot de Aardappelteelt. Naar het Hoogduitsch van Dr. W.H. von Pabst, Directeur der Landhuishoudkundige School te Hohenheim. Te Groningen, bij J. Römelingh. 1846. In gr. 8vo. 32 bl. f :-25.

Dit werkje handelt niet over de aardappelziekte, die in het vorige jaar zoo veel schade veroorzaakt en zoo veel bekommering verwekt heeft, en ook in dit jaar niet geheel ophield. Het heeft echter zekerlijk aan die ziekte zijnen oorsprong te danken, want, hoe men ook over de oorzaak of oorzaken, die haar het aanzijn gaven, denken moge, het belang eener meer zorgvuldige behandeling van de aardappelen werd daardoor levendiger ingezien. De keuze van het aardappelland, de bemesting en toebereiding van hetzelve, de behandeling der poters, de handelwijze bij het poten, de oogst, de bewaring en de maatregelen om zich van goede poters te voorzien, maken de onderwerpen uit, die hier beknopt en duidelijk behandeld worden, terwijl eenige opmerkingen over het gebruik van gedroogde aardappelen voor voedsel van den mensch, en van gedroogde en ingezoutene voor veevoeder, het boekje besluiten. De Vertaler c. römelingh, die, als onderwijzer aan de Landhuishoudkundige School te Groningen, voor dezen arbeid wel berekend was, heeft met de overbrenging van deze kleine handleiding en de bijvoeging eeniger aanteekeningen en opmerkingen over de behandeling der aardappelteelt in de provincie Groningen aan onze vaderland-
{==688==} {>>pagina-aanduiding<<}
sche landbouwers eene goede dienst gedaan, al moge dan ook, 't geen uit den aard der zaak niet anders zijn kan, veel hier voorkomen, 't geen hun reeds genoegzaam bekend was.




De Aardkunde van Salland en het Land van Vollenhove. Eene Voorlezing door Dr. W.O. Staring, gehouden voor en uitgegeven door de Overijsselsche Vereeniging tot ontwikkeling van Provinciale Welvaart. Te Zwolle, bij J.J. Tijl. 1846. In gr. 8vo. 63 bl. f :-75.

Dit Stukje is een vervolg van dat over de aardkunde van Twenthe, 't geen in het vorige jaar het licht zag, en niet minder belangrijk. Wij verkrijgen hier mededeelingen en ophelderingen over de alluviale vormingen, die langs de IJsseloevers en langs de kusten der Zuiderzee het westelijke gedeelte der provincie Overijssel vormen. De Schrijver heeft achter deze voorlezing een overzigt der aardkunde van Overijssel gegeven, met aanhaling der daartoe betrekkelijke opgaven ook van de vorige redevoering. Met dank zullen zekerlijk deze bijdragen tot de kennis van onzen vaderlandschen grond worden aangenomen; bijzonder vestigen wij de aandacht op hetgeen hier over veenvorming wordt medegedeeld en op de gissingen omtrent het ontstaan der Zuiderzee, bl. 35 en verv. Belangrijk is ook de opmerking, dat de diluviale vorming ten noorden van Meppel en Koevorden verschilt van de zuidelijke, zich door vuursteen onderscheidt en gedeeltelijk van krijtbergen ontstond, terwijl ook de rigting der heuvels oost en west loopt, die der zuidelijke, kwarts bevattende heuvels van het noordoosten naar het zuidwesten. Mogt de Schrijver weldra vele navolgers vinden in het zorgvuldig nasporen van den geognostischen toestand van onzen grond.




Beschouwing omtrent eenige punten van Nederlandsch Staatsregt, door een Lid der Regterlijke Magt. In

{==689==} {>>pagina-aanduiding<<}
een' Brief aan een' Vriend. Te Amsterdam, bij S.J. Prins. April 1846. In gr. 8vo. 46 bl. f :-60.

Aanmerkingen op de Grondwet van het Koningrijk der Nederlanden, door F.W. von Mauvillon. Te Amsterdam, bij P.R. Otto. 1846. In gr. 8vo. 79 bl. f :-60.

Deze beide vlugschriften voegen wij in onze beschouwing bij elkander, omdat zij beide strekken tot betoog van de noodzakelijkheid eener doortastende herziening van de Grondwet, indien men de anders dreigende en voor ons vaderland waarschijnlijk zoo noodlottige omwenteling voor wil komen.
Het Lid der Regterlijke Magt, Schrijver van No. 1, schijnt wel een tegenstander dier herziening te zijn; maar juist zijne zeer goed uitéén gezette verklaring, wat, overeenkomstig de bestaande Grondwet waarheid is, leidt elken vrijheidlievenden lezer tot het besluit: ‘Zulk eene, met elke staatkundige ontwikkeling der natie strijdige, Grondwet moet worden gewijzigd, naar de behoeften van onzen tijd en met een oog op de toekomst.’
De Schrijver toont aan, dat de geregtelijke verantwoordelijkheid der Ministers niet verder strekt, dan de duidelijke letter der daarover handelende Grondwetartikelen medebrengt; - dat de Koning alleen in dien zin geen kwaad kan doen, dat hij niet crimineel of correctionneel kan worden gestraft; maar dat hij overigens zoo wel kwaad als goed kan doen, en daarvoor zedelijk verantwoordelijk is: - dat de door den Koning uitgesprokene Troonrede als zijn eigen werk moet worden beschouwd, waarvoor Z.M. de zedelijke aansprakelijkheid op zich genomen heeft, zonder dat die verantwoordelijkheid op eenig Minister kan worden teruggeworpen. - Wel nu! het zij zoo! Maar indien dan nu die Troonrede eens niet staatkundig, niet verstandig, niet volklievend is, wien treft dan uitsluitend de blaam? Hoe moeijelijk, hoe gevaarlijk wordt het dan, een afkeurend oordeel er over uit te brengen!

{==690==} {>>pagina-aanduiding<<}
En als men dit niet straffeloos doen mag, waar blijft dan de vrijheid der drukpers?
Zou het dus niet noodig zijn, de Grondwet ook in dit opzigt te verbeteren, dat het openen der Staten Generaal met eene rede, door of van wege den Koning uitgesproken, en waarbij Z.M. de gelegenheid had zijne gedachten over den gang van het bestuur kenbaar te maken, stellig wierd voorgeschreven, met bijbepaling, dat de uit te spreken Troonrede vooraf in den raad der Ministers gearresteerd wierde, en dat allenthalve de Ministers gezamentlijk voor den inhoud parlementair verantwoordelijk zouden zijn, voor zoo veel zij niet, ten gevolge van hetgene was uitgesproken, hun ontslag verzochten? - Immers, door in dienst te blijven, verklaren zij, al hetgene van den Troon gezegd is overeenkomstig te zijn met hunne eigene zienswijs: en de Koning zou toch in zóó ver vrij blijven, dat wel zou worden weggelaten datgene, waarvoor het Ministerie de verantwoordelijkheid niet op zich durfde nemen, maar dat Z.M. echter niets zou zeggen, dan hetgene hij zelf dienstig achtte. De invloed der Ministers wierd alzoo nooit van stelligen, maar slechts van ontkennenden of beperkenden aard. Maar is dit thans zoo niet, en heeft dus de Schrijver in zijne opvatting der Grondwet gelijk, dan levert hij onwillekeurig een betoog ten voordeele van de noodzakelijkheid der herziening.
Met het doel om die herziening te bevorderen, deelt de Heer mauvillon, in zijnen algemeen bekenden geest, waarmede Referent echter niet volkomen in kan stemmen, zijne aanmerkingen mede. Vele, de meeste zelfs, zijn gegrond, en alle verdienen overweging, inzonderheid de algemeene aanmerking, bl. 76: ‘Gebrekkige Grondwetten bestaan er ook wel in andere Staten, maar zulk eene als de Nederlandsche is, nergens. Alle andere Grondwetten bezitten in zich zelve toch nog kiemen, waaruit verbeteringen kunnen voortspruiten, alleen de Nederlandsche niet: want, gesteld eens, dat, tegen alle verwachting, een voorstel tot wezenlijke verbetering in de Tweede Kamer zoodanigen bijval vond, dat hetzelve, tot

{==691==} {>>pagina-aanduiding<<}
Wet verheven, in beraadslaging gebragt wierd, welk eene kans is er dan, dat de door de Provinciale Staten op de gewone wijze verdubbelde Tweede Kamer het zoude aannemen?’
‘Zoo blijft er dan nu niets over, zal men zeggen: dan de weg van revolutie. Maar niet, wanneer het volk van Nederland zijne onverschilligheid vaarwel zegt, en, door middel der vrije drukpers en van het regt van petitie, zijne wenschen en verlangens zoo algemeen, zoo eensgezind, zoo dringend aan Wetgevers en bewind kenbaar maakt, dat deze er eindelijk wel gehoor aan moeten geven.....’
Doch hier moeten wij den Schrijver tegenspreken. Het volk van Nederland heeft reeds lang zijne onverschilligheid vaarwel gezegd. 7000 Burgers hebben reeds gewaagd, met opoffering van uitzigt op post en rang, hunnen wensch te uiten. Kan men vergen, dat de overigen de welvaart van henzelven en hunne huisgezinnen prijsgeven, daar zij zich van hunne bedieningen zouden zien beroofd, of in handel en nijverheid gedwarsboomd? Men begrijpe toch, dat het hier niet een strijd is tusschen het ministerie en de natie, veel min tusschen den Koning en zijne onderdanen in 't algemeen; maar vooral tusschen de rijken en aanzienlijken ter eenre, en den nijveren middelstand ter andere zijde. Men overwege, dat de Patriciërs allerlei kwelmiddelen in de hand hebben, en met eigen persoon of door hunne vertrouwden den Koning omgeven, terwijl zij bovendien in beide Kamers, maar inzonderheid in de eerste Kamer, ja zelfs in provinciale Staten en stedelijke Besturen, voor het tegenwoordige onherstelbaar, de meerderheid uitmaken: en men zal inzien, dat alle vreedzame middelen krachteloos zijn, behalve welligt de drukpers. Het is waar, de Schrijver rekent op de vrees, welke een eenstemmig petitionéren hun zou inboezemen, en uit vele omstandigheden zou men wel moeten afleiden, dat zulk een zedelijke dwang alleen in staat zou zijn overtuiging van noodzakelijkheid te bewerken. Doch het is gemakkelijk te zeggen, maar moeijelijk het daarhenen te sturen, dat

{==692==} {>>pagina-aanduiding<<}
huisvaders, in hun beroep van de gunst der voornamen grootendeels afhankelijk, zich zelven met vrouwen en kinderen in het verderf storten, of dat jonge lieden van talent, wier éénige hoop het is, éénmaal een' post te bekomen, zich de loopbaan des fortuins onherroepelijk afsluiten. Wie zou in gemoede de zoodanigen tot het teekenen eener petitie durven aanzoeken? - En toch hebben duizenden in der tijd vrijwillig en met geestdrift geteekend: doch met welk gevolg?.... De drukpers is het éénige middel, dat ons overblijft: maar hoe lang zal dit duren? - Ach! dat vaderlandsliefde en welbegrepen eigenbelang nog in tijds ook hen, die de magt in handen hebben, deden letten op hetgene mauvillon ons allen toeroept, bl. 77: ‘Ontwaakt uit uwe sluimering, Nederlanders! Leert op uzelven vertrouwen, kruipt en verlaagt u niet voor magtiger Rijken; weest eensgezind; toont, dat gij een vrij en onafhankelijk volk zijn en blijven wilt. Gij klaagt, dat men u buiten 's Lands miskent en minacht, voor onbekwaam houdt om uzelven te besturen en bij herhaling verlangt, dat gij uwe zelfstandigheid opgeven en u met een grooter Rijk vereenigen zult. Gij meent, dat dit uit nijd, handels-rivaliteit, begeerlijkheid naar uwe schatten (ook uwe schulden?) geschiedt. Onderzoekt eens of dat wel de ware redenen zijn, en of niet de algemeen heerschende meening, dat gij buiten staat zijt u zelven te regéren; dat het u aan de noodige kracht en wil ontbreekt, uwe zelfstandigheid te handhaven en te verdedigen; dat uwe financiën al te berooid zijn, en uw ondergang als Staat vroeger of later onvermijdelijk is, daaraan het voornaamste aandeel heeft! Want waarom geeft men dezen raad alleen aan u, en ook niet aan andere even kleine Staten, zoo als b.v. aan Zwitserland, België, Denemarken?’
De Hemel geve, dat de Regering, hare raadslieden en begunstigden wijs worden, eer het te laat is!





{==693==} {>>pagina-aanduiding<<}

De Klok van Delft, een Romantiesch Verhaal, door J.A. Alberdingk Thijm. Te Utrecht, bij H.H. van Romondt. 1846. In gr. 8vo. XXVI en 104 bl. f 2-45.

In het Algemeen Handelsblad van Dingsdag 18 November 1845 leest men eene boekaankondiging, de voorgenomen uitgave vermeldende van een werk, getiteld: De Klok van Delft, door j.a. alberdingk thijm, van hetwelk daar ter plaatse gezegd wordt, dat wij hier niet bloot een onderhoudend verdichtsel noch eene wetenschappelijke verhandeling te verwelkomen zullen hebben; maar dat in dit stuk de poging zigtbaar is, om eene schrede voorwaarts te doen ter assimilering van wetenschap en kunst, ter aesthetische kleuring der wijsbegeerte, gelijk die u toespreekt uit de bloot intellectuele, de practisch morele en de algemeen historische gedachte van het stuk. Verder, dat men zal instemmen, dat dit stuk niet vreemd gebleven is aan den invloed des tijds; - dat het de taal spreekt du temps qui court; dat het zich schikt naar zijne behoefte; dat de dichter, in een woord, evenmin getracht heeft naar eene wufte populariteit als hij een baatzuchtig en eenzijdig mijmeraar blijkt; dat hij in zijn hart de woorden draagt van victor hugo: Dieu 1e vent etc.
De Aankondiger zegt vervolgens, dat hij niet verwijlen wil bij het kunstidé van dit dichtwerk noch bij het romantisch beloop; - dat hij het genoegen der lectuur niet benemen wil door het vooruitloopen der ontwikkeling van het tafereel, maar dat hij de belangstelling aan het aangekondigd werk wil verbinden door te doen opmerken, dat in den laatsten tijd zonneklaar bewezen werd, hoe men de geschiedenis niet meer als een opeenstapeling van ordelijke datums en ordelooze feiten heeft te beschouwen, maar in haar idé en hare kleur, in hare noodzakelijke momenten moet gadeslaan; - dat de verstandige romanschrijver de ware historiograaph is, enz. Eindelijk, dat in het dichtstuk van den Heer alberbingk thijm eene warme en naauwkeurige schets van een feit uit het dagelijksch leven van de 16de eeuw zal gevonden worden, enz.
't Was inderdaad niet vreemd, dat wij, die een levendig belang stellen in den bloei onzer vaderlandsche poëzij, zoo kwijnende en achteruitgaande sedert eenige jaren, reikhal-
{==694==} {>>pagina-aanduiding<<}
zend naar de verschijning van een dichtstuk uitzagen, dat zoo veel wonderschoone en ongehoorde zaken in zich vereenigen zou. Wel is waar, dat wij niet alles regt duidelijk konden begrijpen, wat door den Aankondiger gezegd en beloofd werd, maar juist dat duistere, dat raadselachtige en vreemde wekte onze nieuwsgierigheid des te meerder op. - Pogen wij thans, het stuk verschenen en door ons gelezen zijnde, geleidelijk mede te deelen wat wij hebben gevonden. - Ten gerieve van den lezer, die nu of dan mogt wenschen te vergelijken, wat de Heer alberdingk thijm heeft toegezegd, en wat hij gegeven heeft, hebben wij ons de moeite getroost, zijne aankondiging grootendeels af te schrijven en die aan het hoofd van ons overzigt geplaatst.
Het dichtstuk de Klok van Delft is in drie afdeelingen vervat, die weder hare onderdeelen hebben.
De eerste Zang heeft ten opschrift josina en houdt in: I. josina, de dochter van een ketelsmid, die een koopkantoor heeft, en later blijkt een klokgieter te zijn, zit in eenzaamheid treurende. Zij hoort alleen het gewoel der smeltersmaats en ziet slechts de rookkolommen,

Die stegen uit de zwarte schouw 
En schemerden in 't hemelblaauw. 

Haar vader is barsch en ongevoelig. Wil zij een vinkje of blanke tortel opkweeken, hij vraagt haar

wat neskheid haar bezat, 
't Geveugelt' hier de pap te voêren, 
Die spijs kon zijn voor volk en boeren! 

Hij schijnt een rijk huwelijk met haar in den zin te hebben. Sints lang bepeinsde hij

Dat eens de aanzienlijkste uiter steden 
Als evenknie hem hulde deden. 

Het meisje schrikt van dat denkbeeld:

Mijn God! is zulk een lot 'et mijn', 

roept ze uit, en verraadt hare heimelijke genegenheid voor ewout.

II. Voor veertien weken toog te nacht 
Een jeugdig Mechelsch kavalier 

{==695==} {>>pagina-aanduiding<<}

De Delfstad door, langs wal en gracht, 
Waar hem zijn trouwe klepper bracht 
Voor heynricks deur van trier. 

De Dichter heeft waarschijnlijk willen zeggen: Voor de deur van heynrick van trier. De omzetting is even nieuw als stout. Deze kavalier nu is ewout, de held van het stuk. Hij vestigt zich ongenoodigd in het huis van den geelgieter, en schoon hij geen hellevorst was, bezocht hij echter dikwijls de gieterij. Bij wijlen zat hij eenzaam ter bovenkamer, peinsde, las en cijferde, en 't schijnt, dat hij wederkeerig josina niet ongenegen werd, althans

Reeds was een vriendschap voor 'et leven 
In haar en ewouts hart geschreven. 

III. Ewout wordt raadselachtig en geheimzinnig. Hij dweept, mijmert, schreit en wischt beschaamd zijne tranen weêr droog.

Maar niemant had nog ooit bevroed - 
Wat ewout omging in 't gemoed. 

IV. Ewout heeft josina genoodigd, om den feestdag met hem door te brengen:

't Was Sint-Jan: 
De liefelijkste morgenstralen 
De reinste hemel lacht haar ân. 

Zij kleedt zich daarom ook met meer zorg en fraaijer dan gewoonlijk;

Maar toen zij 't frissche stroomkristal 
Liet paarlen door haar vingrental - 

en zij haar verder toilet gemaakt had, bleef ewout weg;

en 't gelaat 
Haars vaders deed heur harte schromen, 
Dat 's meesters scherpziende eigenbaat 
Een offer aan zijn lievlingsdroomen 
Zou zoeken in haar feestgewaad! 

En waarlijk, dat denkbeeld kwam, 't zij dan al of niet in zulk een hyperbolischen vorm, in de ziel van den geelgieter op.

{==696==} {>>pagina-aanduiding<<}


Hij sprak haar toe: ‘'t Zal vierdag wezen, 
Me dochter! zoo voor dij als mij:’ 
Eerst mis gehoord in 't hoog getij, 
En uiter kerke, frank en vrij, 
Naar min en zin, met fijk-moei luyten 
Den vluggen voet gerept naar buiten!... 
 
Josina bloosde: ‘Vader-lief,’ 
Begon ze zachtjens te overleggen, 
‘Vergeef me 't mooglijk ongerief... 
Maar laat ik di mijn voorkeus zeggen: 
't Ging liever huiswaarts uiter kerk.’ 

De vader werd boos.

‘Wat moedi..?’ bromt de smeder 
‘Dat quintig hoofd gaat op end' neder.... 
... Doe wat di vlyt... Gân dag! 

De maagd berust heel gaarne in dat besluit. Zij keert uit de kerk naar huis; maar hoe lang zij uitziet, hoe laat het worde, ewout komt niet! Zij wacht, zij hoopt - maar vergeefs! Het wordt donker, het stormt; zij wordt angstig, zij schreit, zij zinkt neêr; eindelijk toch, daar is hij! Schoon in 't holst van den nacht, sluit hij de deur van haar kamer open en treedt in.

Zij rijst verrukt den leunstoel uit - 
Maar zinkt, door flukschen schroom gestuit, 
Weêr neder. 

V. Ewout had de afspraak geheel vergeten; josina neemt hem dat echter niet kwalijk. O, zegt ze:

O, nu 'k uw beeld weer naast mij zie, 
En nu 'k uw trouwe stem 
Weêr de aandacht eener zuster biê - 
Hoe droef een dag mij kwelde, zie 
Ter nood gedenk ik hem. 
 
- ‘Josina! leg uw goedheid af!’ 
Riep ewoud blozende uit: 
‘Zij baart mij al te hard een straf: 
En 't leed, dat u mijn woordbreuk gaf, 
De rouw, die 't mij nog lang verschaf, 
Wischt ál mijn misdaad uit.’ 


{==697==} {>>pagina-aanduiding<<}

Het leed, dat mijn woordbreuk u gaf, wischt mijn misdaad uit? 't Gaat ons begrip te boven! - Na dergelijk gerijmel, dat zelfs niet altijd rijmt, geeft ewout haar de reden van zijn wegblijven op. God-lof! zegt hij:

God-lof! mijn groote werk, 
Een arbeid is volbracht 
Ter eere Jesu en zijn Kerk; 
Te teeknen met een dierbaar merk 
Voor tijd en nageslacht! 

Indien deze verzen niet krielen van drukfeilen, dan vloeijen ze over van wartaal. Ewout voelt dat zelf, en hij heeft ten volle gelijk, als hij op de volgende bladzijde zegt:

Mijn woorden hebben kracht noch zin. 

Hij wordt vervolgens hoe langer hoe onbegrijpelijker. Wat hij zeggen wil, schijnt hierop te moeten neêrkomen... Maar wij durven naauwelijks gelooven, dat wij 't verstaanbaar zullen kunnen opgeven. ‘Van zijne kindsheid af, streefde hij naar kennis. Ieder denkbeeld, hetzij klank of kleur, bleef in zijn zwangere hersens woelen. Hij bad altijd om verhooring van den zielwensch, dat de Liefde, die hem tot zwakheid toe aan 't oudrenpaar verbond, die hem het schoon deed aankleven en tot ontraadseling van Rede en Natuur dreef, ontwerpkracht mogt ontvangen, en hij gouden beelden uit stollend boezemvuur mogt scheppen!’ Vervolgens ‘heeft hij jaren lang getracht, die dorst, die zucht, die liefde aan een beeld te wijden, hier of daar ontmoet: 't Was zij (die liefde) die 't kokend hartebloed wou lesschen in den damp der wolken, als zij naar den hemel greep om 't ongekende goed...’ Maar wij hebben 't wel voorzien: 't is onmogelijk, uit den warklomp dier berijmde droomerijen een gezonden en verstaanbaren zin op te delven! - 't Geen volgt is duidelijker. ‘Nu werd hij ziek, en hij zwoer met een duren eed, dat als God de Heer hem den stroeven mond met een minder bitteren kelk drenken wilde, hij voor hem een werk zou verrigten, dat eeuwen lang in God vergeten stonden zijn glorie verkondigen zou.’ Eensklaps een andere versmaat aanslaande, deelt hij josina mede, ‘dat de Magistraat van Delft aan haar vader een klok heeft besteld, zoo machtig en zoo schoon, als geen toren in 't land heeft.’ En daarop roept hij uit:

{==698==} {>>pagina-aanduiding<<}


De klok! - zij was het lievlingsbeeld, 
Wiens duister voorgevoel mijn ziele had gestreeld! 

Men zou dus moeten onderstellen, dat er zich een conflict tusschen baas heynrick en ewout opdoet. De klok is aan den een besteld en zij is het lievlingsbeeld van den ander... doch alles is even beneveld: de conceptie zoo wel als de verzen. Na eenige eigenschappen en uitwerkselen van de klok, die bij 't onteenigd volk de stem des Heeren schijnt, bevattelijk en verstaanbaar, te hebben opgeteld, wordt hij weêr even raadselachtig als boven. ‘De klok (zegt hij) waar streng verstand en teêr Gevoel in zamenwerken tot hooger doel; - de klok, die, voor God en Mensch, 't Verstand metalen af doet scheiden of binden leert; - die Getal en Wicht tot Toon doet vleugelen; - de klok, die, voor God en Mensch, 't Gevoel doet spreken in de Tonen, die gonzend uit de wanden dronen, als kroost eens dubblen elements; - die den zieleadeldom in zijn Bogen weet uit te drukken en in zijn Beeldsels van rondom zich leent aan 't hoogste Kunstvermogen; - de klok, die, voor God en Mensch, de kracht des lichaams ons sterken doet, om in 't stof der Aard te werken, als wezens, vreemd aan elken grens - de klok...’ Maar wij schamen ons, den berijmden wildzang, waaraan geen gezonde beteekenis te hechten is, na te schrijven. Mogten onze lezers vermoeden, dat wij overdrijven of ter kwade trouw zijn, zoo mogen zij het boekje openslaan en vergelijken! Kortom:

De klok (zegt ewout) de klok - ziedaar 't gewrocht, 
Mijn menschlijk leven lang gezocht. 

Hij teeg aan 't werk. ‘Door den geest des Heeren kwam een lang verkeeren met den Arbeid naast de Wetenschap hem de kunst des smeltens leeren. Er zullen geen forscher klanken zijn, dan waarvoor hij God hoopt te danken, die hem doorlichtte, wen 't matte hoofd ter Maat wankte of 't zintuig zwijmde voor 't Geluid.’ Hij schetste zijne verrukking aan josina's vader, die van al dien onzin wel niets zal hebben begrepen. ‘Geen grootscher klok voelde ooit de aarde aan hare hechte lendenen ontscheuren, dan hij in haar hemelvaart steunen zal. Van gindschen tempel zal zij klinken en drie mijlen ver aan gene zijde der Maas een toon doen zinken, als nooit in Berckels zieloog blonk noch door Rijs-
{==699==} {>>pagina-aanduiding<<}
wijcks oor gedronken werd, bij 't veldgeruisch des dageraads!... 'k Was (zegt hij verder) aan 't herpeinzen, 't hermalen, 't hermeten van de bogen; 't hervinden aller slotgetalen in 't rijk der mineralen.’ - Toen is hij bij zijn werkstuk neêrgedoken en heeft alzoo josina, die op hem wachtte, vergeten. Zij is er echter niet boos om; integendeel, terwijl hij sprak, had haar aandacht keur noch perk, en waarschijnlijk heeft zij zijn wartaal begrepen, want, blij en sterk, en vol zoet vertrouwen, zegt zij:

Gods zegen, ewout, kroon uw werk! 

Deze eerste zang is, volgens aanwijzing van den Dichter, de personificatie van Hoop, Vertrouwen, en Iluzie, gesymbolizeerd in het motto: Hebt gij hem gezien, die mijne ziele lief heeft? Cantica III. 3.
De tweede zang draagt ten opschrift: ewout, en bevat zes afdeelingen, als volgt:
I. De klok schijnt, op het gieten na, gereed te zijn, maar de verzen, waaruit men het moet opmaken, zijn zoo vermoeijend en verwikkeld, dat wij althans het moeten opgeven, die te ontwarren en te ontraadselen. De eerste regels, die wij van dezen zang duidelijk hebben verstaan, zijn die, waarin gezegd wordt, dat ewout den nacht slapeloos heeft doorgebragt:

Hijzelf, hij waakte, bij 't verloopen van de nacht, 
Die, op zijn stil klozet, slechts hem geen ruste bracht. 

Wat daarop onmiddellijk volgt, is alweêr even mistig en nevelachtig. Er schijnt van een boek gesproken te worden, dat door den dampkring geurt en dergelijke zotheden meer. 's Is somtijds of men frans baltesz. leest. Ewout schijnt te teekenen of te beeldhouwen. Hij is het met zichzelven niet regt eens. Hij spreekt van een maagdenbeeld - dan weêr van een edeler beeld; eindelijk zinkt zijn armenpaar en hij roept: Mijn anna, dierbre bruid! Hij schijnt dus vroeger op een zekere anna verliefd te zijn geweest, in wier plaats zich nu josina heeft gedrongen; althans hij bidt:

Mijn anna! smaad, o smaad mijn duistre zwakheid niet. 

Ja wel, duister! Niets kan onbegrijpelijker en onbestemder zijn, dan het poëtisch raaskallen, dat men van bladz.

{==700==} {>>pagina-aanduiding<<}
27 tot 30 leest. Eindelijk voor den tijd herlevend, grijpt hij stift en hamer, en zit, zonder eten of slapen, achttien uur lang aan 't werk.

II. Toen hij nu achttien uur gewerkt had en gebeden, 
Toen hoorde men door 't huis zijn snel gejaagde schreden, 
Langs smidse en gangportaal, en 't binnenplein betreden, 
Met de eedle vruchten van zijn werk. 

De schreden betreden het binnenplein met de eedle vruchten van zijn werk!... Maar laat ons bij dergelijke staaltjes van onzin niet stilstaan: het boekje krielt er van. - Die vruchten nu schijnen in beeldwerk te bestaan; althans wij lezen in 't vervolg, dat hij zijn beeldwerk van schrik laat vallen, bij 't zien, dat er vuur in 't stookfornuis is en dat heynrick aan dertig zwartgeblaakte knapen, die gloeijen bij de hel, die in de ertskamijn kraakt, een teeken geeft, en hen toeroept:

Stroom de wilde spijs, 
Geproefd en wel doorstookt, in 't harte van d'abijs! 

De klok schijnt dus op last van den Meester gegoten te worden; maar ewout is er woedend om. ‘Zijn levensdoel, zijn toekomst en verleden, zijn afgod en nog zoo veel meer, wordt verwoest, onteerd en geschonden voor zijn oogen! Aan 't maagdlijk schoon zijns werks wordt de vurige lust eens ruwen handwerksman geboet en wreekbre kunstschoffering gepleegd, enz.’ - Wij hadden gehoopt, hier eenige opheldering te vinden omtrent het regt, dat zich de kavalier op het beleid der zake aanmatigt; maar er hangt een sluijer van geheimhouding over, wie eigenlijk baas in de gieterij is, heynrick of hij. In den aanvang scheen hij niets dan een gast in huis - een volontair in de werkplaats van heynrick te zijn. Aan dezen toch had, volgens ewout zelven, de Magistraat de klok besteld. Nu is hij op eens het hoofd, althans zeker de voornaamste associé in de affaire geworden! - Maar telkens en overal stuit men op raadsels. Meestentijds is de Dichter langwijlig en vervelend, waar men hem beknopt - en kort en bekrompen, waar men hem, ter wille der duidelijkheid, wat uitvoeriger zou wenschen. Hij heeft zijn Pegasus niet onder bedwang. Hoe het zij, het blijkt nu, dat ewout de klok gebouwd heeft, en dat men die, zonder zijn order en in zijn afwezigheid,

{==701==} {>>pagina-aanduiding<<}
heeft gegoten. Het werk is slecht uitgevallen bovendien. Hij is beurtelings bleek en rood van gramschap. Wij kunnen hem in al de slingeringen zijner woede niet volgen. De jonge kavalier, die, volgens bladz. 8, nooit zwaarder last getorscht had, dan zijn gouden halsketen, zwaait nu een ijzeren staaf, en het zou er niet bij gebleven zijn, dat hij den verpletten meester een lage ziele noemt,

Wie nooit eens kunstnaars doel in stikziende oogen viele, 

neen! hij zou hem in d'open ovenvloed hebben geslingerd, indien hij het niet om josina had gelaten. ‘Gij weet niet, (duwt hij hem toe) welk gevoel, wat liefde ons verknocht houdt aan 't kind, uit ons ontstaan, en dat wij zorglijk opkweekten met bloed uit eigen aderen.’ Waarlijk, wij gevoelen eenig medelijden met den armen gieter, die den dollen kavalier te vergeefs met goede woorden tracht neêr te zetten. Eindelijk heeft de onzinnige uitgeraasd, en tot bedaren gekomen zijnde, besluit hij deze onderafdeeling met den uitroep:

God laat mij ('k smeek 'et hem) mijn werk niet overleven! 

III. Na het onstuimig tooneel, hier boven vermeld, worden wij op een vrolijker tafereeltje onthaald. De zon ging op.

Zij scheen op de glazen van waag en stadhuis; 
Zij kwam van de Sint-Catharijnen, 
Dier torens, en vensters, en spuigang, en sluis, 
Langs Ursulaas leidak, haar choor, en haar kruis, 
Hippolytus' kerktin beschijnen. 

Men zou het opgaan der zon helderder wenschen, als men niet aan zoo veel duisternis gewend ware. Intusschen, de straten zijn geschrobd, de gevels zijn versierd, en

Wat maagden, ginds schuchter ter boodschap gezwierd! 

De bonte kolom der deftige vrouwen en burgers trekt naar de kerk.

De jonkheid, in feestdos, wipt, luchtig ter been, 
Gepaard of geschaard, naar het kerkgebouw heen, 
Dat toen reeds den naam droeg van 't Oude - 
Maar dat, als licht eenmaal hun grootvaâr het plach, 

{==702==} {>>pagina-aanduiding<<}

Gemoedlijk en goedig, in liefde en ontzag, 
De jonkheid verwelkomen zoude. 

IV. Een jonkman, leunende in een venster van heynrick's woning, mijmert en verdiept zich in sombere overpeinzingen. Reeds klonk het orgel; reeds sprak de bisschop zijn gebeden; met de zalving en de doop zal de zegening verrigt zijn,

En draagt de klok, van wierookwalm omgleden, 
Het levend merk der plegtigheden. - 
- Dan stijgt de beê ten God van al. 

Maar God zal de bede niet verhooren:

De Tempelklok, den Heer bereid, 
Die elders Orde en Kracht ten toon spreidt, 
Wierd schandvlek van Gods Eeuwge Schoonheid... 

De aldus mijmerende jonkman is weêr ewout. Met ongeduld en vrees verbeidt hij het kerkgezang en het amen,

Want, na dat Amen, zou zijn Klok 
Voor 't eerst het volk ter misse nooden... 
En dan - dan mogt hij 't rijk der dooden 
Met wilden voet zijn ingevloden... 

Hij zweeg... want daar klinkt het eensklaps van omhoog!

Een klepelslag dreunt, somber, krijtend, 
Zijn venster in, en of, van 't oog 
Der burgerij, een blik, verwijtend, 
Hem in 't bestorven aanzicht vloog - 

deinst hij terug, en zwijmt ter aard.

V. Heeft er de Booze zijn vloek op gesproken? 
Heeft er een heks ook de hand op gelegd? 
Is men op Maandag beginnen te stoken? 
Kan er de schim van een Ketter in spoken? 
Hebben de luiders misschien ze gebroken? 
Wie is de meester?... Wie is de knecht? 

Behalve dat deze regels zeer goed en duidelijk zijn, is vooral ook de laatste vraag, die de burgers elkander doen, zeer gepast en verstandig. Wij hebben boven hetzelfde gevraagd.

{==703==} {>>pagina-aanduiding<<}
De burgers meenen, dat heynrick van trier de baas is: zoo dachten wij ook, en zoo denkt ook een postknecht, die heynrick voor een galgenaas houdt en tevens de verdediging van den jonker op zich neemt, die nog door niemand gehoond of gelasterd was:

Kent gij 'em niet met zijn pikzwarte hozen? 
Heeft 'i u nimmer een weldaad gedaan? 
Zijdi nooit voor 'em naar 't Haagjen gegaan? - 
Hielp hij u nooit door een vechtpartij slaan? 

Men verneemt hier tusschenbeiden, dat de Mechelsche kavalier, die nooit zwaarder last dan zijn gouden halsketen getorscht had, toch ook een hachje is, als 't op vechten aankomt. Het volk verheft den lof van den jonker. Een hunner echter brengt er bedenking tegen in.

't Is toch een feit, dat de klok is geborsten! - 
Och, riep een ander, wat Heeren en Vorsten 
Zaken, waar niemant ooit oorber bij haal, 
Niet al, uit wangunst, ten kwade doen keeren! 
't Al ten jolide van Princen en Heeren! 
Och, d'er gerecht spreekt zoo'n duistere taal. 

En dat doet de Dichter hier, zoo als op ontelbare plaatsen, ook. Intusschen schijnt Heer sasbout, ewout's medevrijer, aan te komen, maar hij komt niet.
VI. Even als bij het slot der vorige afdeeling, schijnt bij den aanvang van deze, de Heer sasbout aan te komen, maar hij komt alweder niet. In zijne plaats komt een geheele regel puntjes of titteltjes, waarvan wij den zin niet begrijpen... Maar josina verschijnt:

IJlt zij niet vol drift 
Ter woning heen? en spreekt dat raadslig schrift, 
Voor't jong, maar reeds omwolkte voorhoofd, niet van krachten, 
Die zaalgend waken over 't veld van haar gedachten? 

Zonder ons bij dezen onzin op te houden, volgen wij haar.

In 's vaders huis gekeerd, dat nog geen feestgenoot 
De trage deur der smidse en 't woonverblijf ontsloot - 

en alweder deze regels overspringende, snellen wij met haar naar boven. - Zij vindt er ewout in zwijm, gilt, barst in

{==704==} {>>pagina-aanduiding<<}
tranen los, kust zijn vochte wangen, roept zonder eind, heft de oogen, waar nieuwe stroom op stroom uit afwelt,

En brandend van een liefde, en van een Godsgeloof, 
Dat de aarde ontstijgen kon, der wolken voorhang schoov' 
Van 't heiligdom des Lichts, Gods Majesteit omgevend, 

roept zij: ‘God! maak hem levend!’ Hij komt bij, staart haar aan, klimt meer en meer ten leven, maar luikt weêr 't oog. Eindelijk zegt zij hem, dat de klok gebarsten is, en nu is hij volkomen ontwaakt. Tranen zonder tal ontvloeiden hem,

doch fluks 
Zichzelf vermannend, rees hij op, om zijns geluks, 
Zijns noodlots, in bezielde en half gesmoorde klanken, 
Den God der heilgenaâ met hoopvol hart te danken. 

Hiermede eindigt de tweede Zang, die, volgens aanduiding van den Dichter, Weemoed, Teleurstelling en Inspraak van Boven voorstelt, waarin en waaronder ewout's karakter zich het sterkst manifesteert, uitgedrukt in de woorden: Toen wendde ik mij tot al mijne werken, die mijne handen gemaakt hadden: en ziet, 't was al ijdelheid, en kwellinge des geesten. Eccl. Sal. II: 11.
De derde zang draagt de Klok ten opschrift. Wij vinden:
I. Een tweetal mannen rond Meester heynrick's kandelaar. Het is de gieter zelf en Heer sasbout, dien wij nu inderdaad toch aantreffen. Zij handelen over josina. De oude vrijer

toont een kalen schedel, 
Gesteund door 't zwart fluweelen pak, 
Dat, beter dan zijn grinkelbak 
Een pruilend oog, hem rijk en edel, 
Of, voor 'et minst, aanzienlijk sprak. 

Hij wil zich voor de hand van josina verbinden, haren vader geld en middelen te verschaffen, om de klok te hergieten. Baas heynrick schijnt niet ongenegen tot het sluiten van den koop. Josina schijnt inmiddels in 't klooster van Sint Clara besteed te zijn. 't Is weêr onduidelijk, zoo als altoos. Hoe 't zij, Heer sasbout gaat een stap verder en geeft heynrick den raad, om, als de oven op nieuw zal aangestookt zijn, dien ewout, die zich te veel met eens

{==705==} {>>pagina-aanduiding<<}
anders zaken bemoeit, er als een brandhout in te werpen. Terwijl hij dat voorstel doet, springt de grendel van de deur.

't Is ewout: zijn manhafte blikken 
Doen 't schuldig paar in 't hart verschrikken. 

Ewout brengt de tijding uit den Haag, dat er de reformeering gepreekt wordt, dat de kloosterkerk vernield werd, en dat het juichend roofgebroed de stad genaakt. Hij denkt, dat het zich 't eerst naar het smidshuis van heynrick zal rigten, om moker en geweer magtig te worden. Hij raadt hem, het volk te paaijen en wat minder te geven, dan het vraagt. Nu heeft hij niet langer tijd: er is meer voor hem te doen; en

Zoo sprekend ijlt hij voort, en laat den geest des kwaads, 
Die 't ook der lafheid bleek, hen keetnen aan hun plaats. 

Wij blijven alweder bij deze versregels niet stilstaan, maar gaan zien, wat er verder gebeurt.

II. De scheemring brak reeds aan, toen ewout, half gewapend, 
Door Choor- en Doelstraat vloog, den slaap der kalmen slapend. 

Namelijk Choor- en Doelstraat sliepen den slaap der kalmen; ewout niet. Hij is wakker, en snelt naar Sinte Claraas konvent.

Maar zie! - Wat rosse glans bestraalt zijn smachtend wezen? 

Op de markt vindt hij een schare volks, die de kloosterpoort wil geopend hebben. Met den schranderen moed, hem eigen, mengt hij zich onder 't graauw. Een priester verschijnt en vermaant, maar vergeefs. De beeldstormers dringen in, den trap op,

Maar juist, in 't eng portaal, bereid ten laatsten treden, 

valt een werptuig op hen neêr. Doch 't baat niet. Een forsche jonkman staart dreigend op hen af,

En toont hen 't blank rapier, dat de eedle vuist omgaf; 

alles om niet! - ‘Vooruit!’ schreeuwt de drom.

'k Zal dien daarboven, tot zijn dood hier ingeslopen, 
(Zoo brult een ruwe gast) de huid eens af gaan stropen. 


{==706==} {>>pagina-aanduiding<<}

De jonkman is hem echter te knap, grijpt hem in de laarzen, heft hem met eenen ruk van de voeten en werpt hem naar beneden. Om kort te gaan (want de beschrijving is zeer uitvoerig,)

Die dees kastijding gaf, heet ewout. 

Nu vliegt een rijknecht (waarschijnlijk dezelfde uit den vorigen zang) ter hulp van zijn Heer naar boven; maar ewout schijnt ontvlugt... Neen! daar is hij! en met wie, denkt men, aan den arm? met josina, die alleen hem bijstond in den strijde!... Maar hoe komen zij weg? Het volk toeft nog daar buiten:

Geen vrees! - hun lotgenoot zal hun 't gesticht ontsluiten! - 
- beneden welft een poort, aan welker stijlen 
De kloosterschuit zich hecht. Hun driftig derwaarts ijlen 
Wordt, met de daling langs een draaitrap, die ter gracht 
Door hof en kelder - leidt, in eene daad volbracht. 

Het ijlen alzoo volbragt zijnde, ontkomen zij ‘gelukkigsten van de aard!’ langs de stroomen... van Delft.
Wij hebben, onder anderen, uit deze wondervolle episode gezien, 1o. dat de Mechelsche kavalier ook een smid is, althans hij heeft dat dreigende aan de Delvenaars gezegd; 2o. dat de Delvenaars kalven genoemd worden, en 3o. dat ewout de Heer van den rijknecht is, waardoor diens defensie in den vorigen zang wordt gemotiveerd.
III. Na al deze ontdekkingen, vinden wij ewout en josina hier al dadelijk weêrom, 't zij dan, dat ze over land of langs de stroomen terug gekeerd zijn. Ewout wordt ons andermaal en op nieuw aangekondigd en beschreven, alsof wij hem nog in 't geheel niet kenden. Alom weêrklonk zijn naam, en - met zijn naam - de kloosterdaad (die met de vlugt in een schuitje besloten werd!) Josina zit in 's vaders huis, peinst door de toekomst heen en vraagt hoe ewout zijn zaligheên, zijn klok, volmaken kon? Hoe zal hij aan 't noodige komen? Zal zij 't vreeslijkste aller offers doen? naar sasbout spoên? Zij weifelt.

Niet, dat een offer ooit - voor hém 
Te pijnlijk wierd gekocht, 
Die, zelfs al zweeg een teêrder stem, 

{==707==} {>>pagina-aanduiding<<}

De Erkentnis met den strafsten klem 
Ter voorspraak dagen mocht! 

O, roept zij na dezen jammerlijken onzin uit:

O Sancte Josephe! mijn heilge patroon! 
Ach, laat mij, ik bid di, mijn dwaling zoo schoon! 
Ach, smeek van den Heer, dat mijn stervensuur dage, 
Aleer ik verkwijn bij dien vreeslijken slage. 
Hij laat mij mijn liefde! - - 
Door haar is de zon - (vervolgt zij) 
Door haar mij de dauwdrop en 't vogeltjen lief, 
Wier glansen mijn jeugd tot haar beelden verhief. 

Na dezen onverstaanbaren beuzelklap verschijnt een achtbare grijsaard: het is, lezen wij in de volgende wartaal, vader peter,

bekend 
Bij elken burger - als de kerken 
En 't aan zijn zorg betrouwd konvent, 
De wijngaard, waar hij voor mogt werken. 

Ewout verzelt den priester. Zij schijnen een collecte voor het gieten van een nieuwe klok te doen. De pater drukt josina op 't hart, welke diensten ewout aan haarzelve en aan 't klooster gedaan heeft,

Door kerk- en tucht- en eerversmaders 
Manhaftig van 't gesticht te slaan, 

hetgeen, zoo veel wij weten, een grove logen is. Josina zegt, dat zij het nooit kan loonen. ‘Gij kunt wel!’ hervat peter: ‘reeds heb ik menige gift vergaard,’ haar alzoo ingewikkeld te kennen gevende, waar het om te doen is. Ewout bevestigt, wat de pater zegt; de pater dringt sterker, maar josina wil hem niet verstaan. ‘Had ik,’ zegt zij, in zin en substantie, ‘ik zou geven.’

Gij weet 'et, ewout! 

Maar ewout laat zich ook met dat excus niet afzetten, en vraagt haar nu, onbewimpeld, een gaaf in d' ovenbrand. ‘Wat denkbeeld!’ roept ze, en geeft hem een gouden halskarkant, om in 't klokmetaal te vervlieten.

{==708==} {>>pagina-aanduiding<<}


God zij geloofd voor uw besluit! 
Roept ewout met den grijzaart uit. 

IV. Ewout heeft het werk volbragt. De klok is in order.

De trekken van zijn bruid, die hem voor 't zintuig speelden, 
Zijn aan 't metaal vertrouwd, schoon, nevens andre beelden, 
Onkenbaar buiten hem. (*) 

‘Nu kan de arbeidsman de twijfelvolle nacht der eeuwigheid verbeiden. Maar hij zal de lucht niet zien beven, bij 't bulderen van den toon, die aan de klok ontzweven zal en die 't hart met wellust moet vervullen. De spijs van het zaad zal hem niet vergund zijn. Hij, die heel zijn leven het barre, nu vruchtbare, land beploegd heeft, geeft van nooddruft nog den laatsten snik. Maar - geen woord! Buig, sterfling! buig.’

In den toren opgevijzeld, 
riep hij 't reuzig klokmetaal 
Geestdriftvol den eernaam tegen: 
Beeldsel van mijn Ideaal! 

't Is alzoo ewout, die in den toren opgevijzeld is! - Zijn krachten zwijmden ter legersteê heen, en

Wanklend was zijn henentreden; 
Klam de hand, die 't ‘goede nacht!’ 
Welgemeend, maar vreemd van uitdruk, 
Meester heynricks groete bracht. 

Een hand, die 't ‘goeden nacht!’ aan een groete brengt! - Of wat staat er anders? 't Is onzin, 't is frans baltesz., of wij kunnen niet lezen! Maar genoeg: Ewout is krank en afgemat. Weinig later zit een tweede kranke naast hem: 't is josina. Zij spreekt hem toe; hij antwoordt fluisterend.

{==709==} {>>pagina-aanduiding<<}
Somber, nevelachtig en duister is de redenering van den stervende; al schemerender en onbestemder worden zijne mijmeringen. Zij lossen zich eindelijk in een soort van lofzang op, die evenmin overal begrijpelijk is en grootendeels uit mystische en metaphysische uitroepen bestaat.
V. De ochtend brak aan. Men riep vergeefs josina; men wachtte vergeefs ewout. Twee dooden vond men in hun plaats en een klokgebrom klonk op hollen toon grootsch en schoon en zong voor ewout en zijn zielsvriendin de uitvaartpsalmen.
Het gedicht eindigt met dezen derden zang, die, volgens den Auteur, bevat de oplossing - het denkbeeld van den onvolvormden klok, dat door het gansche stuk heenspeelt, en de feiten zamenvat, te gelijk met het openen eener zalige uit- en toekomst. - Het motto luidt: Daar het niet voor de goederen der aarde is, dat gij geschapen zijt - zoo is geen dezer goederen in staat u te verzadigen: evenwel het hechte grondwerk Godst staat vast, hebbende dezen regel: de Heere kent de zijnen. De Imit. III. XVI: 1. II Tim. II: 19.
Wij hebben ons de pijnlijke moeite getroost, om met eene gemoedelijke naauwgezetheid den inhoud en den loop van dit wonderlijk verhaal op te geven, meestal met de woorden van den Auteur zelven. Wij hebben ons daarbij zorgvuldig gewacht, ergens iets uit het verband te rukken of toe te geven aan eene neiging tot scherts, bij meer dan eene plaats zoo verleidelijk opgewekt. Ook hebben wij den gang van ons overzigt niet willen belemmeren, door hier of daar opzettelijk stil te staan en naauwkeuriger te beschouwen. Slechts daar, waar zij ons niet vertraagden en als voor de voeten lagen, namen wij enkele staaltjes van gebrekkige versificatie, onjuiste, onvolkomene en onverstaanbare dictie op; onmiskenbare blijken van mangel aan gezag en heerschappij over de taal, en wel in eene voorbeeldelooze mate. Wij hebben ons echter voorbehouden om, na den afloop der gegeven schets, althans een paar uitvoeriger proeven, ter bevestiging van dit ons oordeel en ten bewijze van de onbedrevenheid en het onvermogen des Dichters, te geven. Volbrengen wij dat voornemen thans in de eerste plaats, en verpijnen wij ons, den aanhef van den tweeden zang met oplettendheid en naauwkeurigheid af te schrijven. Wij lezen:

{==710==} {>>pagina-aanduiding<<}


't Model was lang verguisd: de vorm der binnenwande, 
De kerne, wie nog korts dat prachtig leem bespande, 
Stond naakt in 't wachtend graf, dat d' opgesperden mond, 
Door binten, torenhoog, in 't kruis beschreden vond. 
Zij kraakten van den last des mantels, die verheven 
In 't snijpunt, eens van daar, met zacht en zuchtend beven, 
Als dekvorm zinken zou in 's aardrijks sombren schoot, 
Waar hij zijn wedergade in ijskoude armen sloot, 
Tot weeldrig vlammende erts zich door zijn hersens spreiden 
En hem, verworpling, van zijn bruid zou durven scheiden. 
Daar hing hij - dalensreê! Maar wie had rondgetast 
Door 't ruim der holte, miste een vorm, nog niet gelascht 
In 't ijl en stomp vierkant, dat ewout, bij 't bekleemen 
En sieren van 't model, geen beeldsel op deed nemen. 

Om nu niet te spreken van den mantel, die, met zacht en zuchtend beven, zijn wedergade in ijskoude armen sluit, tot vlammende erts zich door zijn hersens spreiden en hem, verworpling, van zijn bruid scheiden zou - onzinniger bombast, dan swanenburg ooit heeft uitgebulderd - zoo vragen wij iedereen, ook den scherpzinnigsten lezer, of het hem mogelijk is, dergelijke verzen te bevatten en te verstaan? Onszelven mistrouwende en de mogelijkheid vooronderstellende, dat gebrek aan technologische kennis de onduidelijkheid voor ons vermeerderde, hebben wij deze regels aan een onzer voornaamste Amsterdamsche geelgieters (een man van gezond menschenverstand en een beminnaar der poëzij daarenboven) voorgelegd, die ons verklaard heeft, dat hij er letterlijk niets van heeft kunnen begrijpen. Maar voor wie maakt de Heer alberdingk thijm zijne verzen dan toch? Wij zouden hem durven aanraden, het Buitenleven van bilderdijk, inzonderheid den 2den en 3den zang, eens op te slaan, waar men ook technische verzen vindt, maar zoodanige, als door kundigen en onkundigen evenzeer en zonder een oogenblik twijfelens, verstaan... wat zeggen wij? genoten en bewonderd worden.
Onmiddellijk op deze aangehaalde regels volgen vele andere, die, ondanks studie en inspanning, al even onverklaarbaar zijn. Wij vinden hier, onder anderen, het boek, dat door den dampkring geurt, waar wij reeds vroeger van spraken; vervolgens... Maar bedwingen en bekorten wij ons!
Tot een ander staaltje willen wij, om den Dichter niet te

{==711==} {>>pagina-aanduiding<<}
hard te vallen, een veel minder gebrekkig - althans een veel verstaanbaarder brokje kiezen, dat nogtans alweder een afdoend bewijs van zijne zwakke kunstkracht en zijne onvaste hand zal opleveren. Nemen wij daartoe het slot van 't gedicht, opdat de Auteur ons zou mogen toestemmen, dat wij niet onedelmoedig het slechtste hebben gekozen. Wij lezen:

Twee dooden vond men in hun plaats: 
De jongling ligt ter spond' gestrekt; 
En 't knielend maagdenlijk bedekt 
De teedre bleekheid haars gelaats, 
Gebukt op ewouts rechter hand, 
Die in haar elpen vingren rust, 
En 't bidkoraal was ingeplant, 
Als had ze 't nog vaarwel gekust. 

De twee eerste regels zijn onberispelijk; in de twee volgende bedekt het lijk het gelaat van 't lijk... maar wij willen zoo min vitten als schertsen, en alleen de vier laatste regels nader beschouwen:

Gebukt op ewouts rechter hand, (namelijk het gelaat van josina.) 
Die in haar elpen vingren rust, (namelijk de hand van ewout.) 
En 't bidkoraal was ingeplant, (namelijk de hand van ewout was in 't bidkoraal geplant!) 
Als had ze 't nog vaarwel gekust. (Namelijk, als had de hand van ewout het bidkoraal gekust!) 

De Dichter heeft waarschijnlijk willen zeggen, dat haar gelaat in zijne hand rustte, die in hare vingeren lag, en dat zij het bidsnoer, in zijne hand gekneld, nog scheen te kussen. - Maar al waren de versregels niet zoo slecht en slordig, zoo dubbelzinnig en verward, dan nog zou de teekening te vol en te confus zijn, even als een schilderij, waarin zoo vele armen en beenen door elkander slingeren, dat men zoeken moet, tot welk ligchaam zij behooren.
Wij zullen bij geen verdere bijzonderheden stilstaan, ofschoon elke bladzijde ons voorbeelden van des Dichters onvermogen zou kunnen leveren. - Na nog slechts ter loops te hebben opgemerkt, dat beide, ewout en josina, te

{==712==} {>>pagina-aanduiding<<}
dikwijls schreijen, om veel acht op hunne tranen te doen slaan, wenschen wij met een paar woorden onze schatting van het boekje, in 't algemeen, nader te doen kennen.
De eerste indruk, die eene oppervlakkige bsschouwing en een vlugtig doorbladeren van het werkje op ons maakte, was als die, welken een nieuwerwetsch meubel in den ouderwetschen stijl op een onbedorven smaak te weeg brengt. De Auteur schijnt die willekeurige vermenging van het antieke met het moderne in zijne geschriften te willen nabootsen, en, gelijk ook reeds de theologie in onze dagen tot de mode onzer voorvaderen terugkeert en een oud fatsoen aanneemt, om naar den nieuwsten smaak te zijn, zoo wil ook de Heer alberdingk thijm een stile renaissance in onze letterkunde invoeren en onze huidige taal met krulletjes en ornamentjes à la Maerlant versieren. En inderdaad, welk een bonten en wanstaltigen tooi van verouderde woorden, verjaarde spreekwijzen en boersche afknottingen dringt hij haar op! beuzelachtige hulpmiddeltjes en kunstjes, om een schijn van ouderwetsche degelijkheid aan nieuwerwetsche nietigheden te geven! Waarlijk, de Heer alberdingk thijm had, om consequent te zijn, een dergelijk mengelmoes van oud en nieuw half in karton en half in hoorn moeten doen inbinden... Doch, laten wij hem, bij zoo veel andere zonderlingheden, ook deze kinderachtige liefhebberij, met al wat hij, ter verdediging er van (à l'heure qu'il est!) in zijne aanteekeningen zegt: vragen wij hem alleen in goeden ernst, wat hij ons heeft gegeven van zoo veel wonders, als hij ons met zoo veel ophef heeft beloofd?
Wij hebben te vergeefs gezocht naar eene assimilering van wetenschap en kunst, waar wetenschap noch kunst te vinden is; - naar eene aesthetische kleuring der wijsbegeerte, waar geen zweem van wijsbegeerte bestaat; - naar de intellectuele, practisch morele gedachte van eene zoo brokkelig zamenhangende constructie; - naar alles, in één woord, wat ons in een stortvloed van uitheemsche kunstwoorden, waar iemand de oogen van schemeren, is toegezegd geworden. Wij hebben niets gevonden, dat naar een feit uit het dagelijksch leven der 16de eeuw gelijkt, maar wel een middeleeuwsch fabeltje, dat gansch niet dagelijksch is, in ruwe omtrekken, stroeve verzen en allerlei wispelturige versmaten vervat; eene zamenflantsing, even wild als willekeurig, even duister als verward, even smakeloos als

{==713==} {>>pagina-aanduiding<<}
fantastisch. - En evenwel! de Dichter spreekt in zijn Voorrede van zijn opregt en gemoedelijk streven, om zuivere denkbeelden van Waarheid en Schoonheid in gepaste vormen bij onze letterkunde in te leiden!... Doch wat zegt hij niet al meer, en waarvan spreekt hij in die Voorrede niet al! Er zou een boekdeel van te schrijven zijn!... Maar wij hebben ons voorgesteld, alleen zijn dichtstuk te beschouwen, zonder in den duisteren doolhof van zijne Voorrede om te tasten, waarin philosophie, theologie, en zoo voorts, en zoo voorts, met valsch vernuft en onbekookte accomodatiën, overhoop gehaald en door elkander geworpen wordt, dikwijls op eene wijze en met een gezag, waarover men zich boos zou kunnen maken, als men er niet om glimlagchen moest. - Wanneer men het echter waagt, met zoo veel parade van aesthetischen smaak, met zoo veel ostentatie van theoretische kennis, met zulk een vertooning van geleerdheid over poëzij en dichtvorm te spreken, moet men althans een dragelijker voortbrengsel dan de Klok van Delft kunnen leveren, als men zich verstouten durft als Dichter op te treden. Zoo waar is het, en de Heer alberdingk thijm heeft daarvan het voorbeeld in zichzelven, dat geen theoriën (al waren zij dan ook wat grondiger en helderder dan de zijne) een goed gedicht - en minder nog een waarachtig dichter voortbrengen of vormen kunnen.
Wij willen ten slotte een tweeledig antwoord geven op de vraag, die men ons billijkerwijze zou kunnen doen. Wij verbeelden ons, dat men ons toeroept, waarom wij zoo veel tijd en moeite hebben verspild aan de uiteenzetting van een gedicht, of wat het zijn moge, dat blijkbaar te onbeduidend en van te weinige waarde is, om de eer en onderscheiding eener zoo bijzondere opmerking te verdienen.
Ons eerste antwoord is dit. Wij hebben in het boekje van den Heer alberdingk thijm iets meer gevonden, dan het boekje zelf. Wij zagen er een type in, zoo kennelijk en volkomen als wij er nog geene gevonden hadden, evenzeer van den jammerlijken wansmaak als van de verregaande zelfverheffing van sommige jongere dichters onzer dagen. Met welk een houding van meerderheid en gewigt discht ons de Schrijver een onhollandsch zamenraapsel van ongerijmdheden in veelal duistere en kreupele verzen op, als een voorbeeld van poëzij, zoo als de geest des tijds en de hoogere behoefte der natie die vorderen! Droombeelden en wilde wanorde,

{==714==} {>>pagina-aanduiding<<}
en gekleed in een geheimzinnigen sluijer van mystikerij, tracht hij als eene proeve van ontwikkeling en vooruitgang te doen voorkomen, als een streven om zuiverder denkbeelden van Waarheid en Schoonheid bij ons in te leiden! Waarlijk men staat er verbaasd en verstomd van! - En de Schrijver zegt ons ‘dat er vele flaauwheden in maat en rijm gesteld zijn;’ en hij zegt ‘dat hij onze dichters zelven verdenkt van de poëzij in kwaden reuk bij het publiek gebragt te hebben....’ Nog eens, wij staan verbaasd van zoo veel zelfverblinding! Ja, 't is zoo, Mijnheer alberdingk thijm! ook wij hebben vele flaauwheden in maat en rijm te zien gekregen, maar nimmer eene flaauwheid, die met zoo veel pretentie van beduidenis en waarde werd voorgedaan als de uwe. En indien er dichters mogten zijn, die de poëzij in een kwaden reuk brengen, wees verzekerd, dat gij zelf in de eerste plaats daartoe behoort. Geloof ons: uw boekje is een type van wansmaak en aanmatiging, en wij hebben het met zoo veel geduld en zorg uiteengezet, ten einde het als een afschrikkende waarschuwing voor aankomende dichters te doen strekken.
Een andere reden, waarom wij ons dien vermoeijenden en vervelenden arbeid hebben getroost, is de hoop, dat het ons zou mogen gelukken, den Heer alberdingk thijm zelven van zijne afdooling te overtuigen en van den ingeslagen dwaalweg terug te brengen. Hij heeft aanleg, maar hem ontbreekt eene goede ontwikkeling; hij heeft talenten, maar hem ontbreekt goede smaak. Zijne ingenomenheid met zichzelven misleidt hem. Hij verbeeldt zich meester te zijn, en is maar leerling; - leerling, daarenboven, die niet slechts aan-, maar ook afleeren moet. Wij zijn niet blind gebleven voor zijne gunstige dispositie, en achten hem waard te worden ingelicht en teregt gebragt. Ten bewijze van zijn goeden aanleg zouden wij meer dan eene proeve uit zijn deerlijk mislukt gedicht kunnen aanvoeren. Bijna de geheele eerste afdeeling van den eersten zang is, met uitzondering van weinige regels, natuurlijk van teekening; zoo is ook grootendeels de beschrijving van ewout's gesprekken op bladz. 11; gelukkig is ook die van de eigenschappen der klok op bladz. 22 en 23, tot waar het op 't laatst weêr in 't gekke loopt. Fraai is de brok op bladz. 39, aanvangende met den ongelukkigen regel: Daar stijgt de beê ten God van al, en met nog ongelukkiger regels eindigende. Niet

{==715==} {>>pagina-aanduiding<<}
minder fraai is de herhaling op bladz. 41. Ook is een en ander, op bladz. 49 en 50, natuurlijk en waar geteekend. - Hoe gaarne zouden wij deze staaltjes in ons verslag ingevlochten hebben, maar de Dichter heeft minder lof dan vermaning noodig. Men heeft hem bewierookt, zegt hij, en men heeft er verkeerd aan gedaan: wierook benevelt en verblindt hem. Wie hem dienst wil doen en nuttig wil zijn, rade hem, zich op helderheid en juistheid van dictie toe te leggen, waartoe hij oefening behoeft. Hij weet de snaren niet te dwingen. Niet een onzer jongere dichters heeft zoo weinig beheer over de taal als hij. Men moet zich in poëzij zoo verstaanbaar als in proza kunnen uitdrukken, of make geen verzen. Wie hem dienst wil doen en nuttig wil zijn, scherpe hem in, dat nooit iets schoon kan wezen, wat niet waar en natuurlijk is; - dat fraaije theoriën geen slechte verzen beter maken; - dat metaphysische droomerijen tot raaskallen leiden; - dat de dichter niet alleen aan zichzelven, maar ook aan zijne lezers denken moet, althans zoo hij zich lezers wenscht. Eindelijk beduide men hem, dat alle dichtvormen, hetzij klassische, hetzij romantische, hetzij oudere of nieuwere, te allen tijden goed zijn en blijven zullen, mits de poëzij, die zij aanvoeren, zielverheffend, hartvermeesterend, roerend en schoon, waar en natuurlijk zij; en dat daarentegen niet een eenige dichtvorm, hoe ook genaamd, deugt, waarin ons stroeve, koude, duistere en vervelende verzen opgedischt worden, die men blijde is te hebben doorgeworsteld en die men niet ten tweede male leest.
De Heer alberdingk thijm vordert, dat men hem een bepaald streven toekenne. En waarom zouden wij dat niet? Wij doen het gaarne en van harte. Even gaarne kennen wij hem het regt toe om te spellen en te schrijven, zoo als hij goedvindt, en over alles te spreken, zoo veel en zoodanig als hij verlangt. Maar als hij ons verzen geeft, vorderen wij in vergelding, dat het fraaije verzen zijn, die ons hart verwarmen en ons hoofd niet doen rooken.
De Heer alberdingk thijm heeft onze beoordeeling van zijn vorig bundeltje ergens een leelijke recensie genoemd: het doet ons innig leed, dat wij van zijn tegenwoordig boekje geen mooijere hebben kunnen schrijven.


{==716==} {>>pagina-aanduiding<<}

Margaretha Pusterla. Een geschiedkundig Tafereel uit de veertiende Eeuw. Naar het Italiaansch van Cesar Cantri. II Deelen. Te 's Hertogenbosch, bij Gebr. Muller. 1844. In gr. 8vo. 371 bl. f 4-40.

Dit verhaal maakt op den naam van roman geene aanspraak; het doel van den Schrijver was, volgens den Vertaler, ‘zijne lezers in den vorm eener boeijende geschiedenis met den toestand van Lombardije in de middeleeuwen bekend te maken, toen elke stad met haren omtrek onder het gezag stond van eenen heer, door het volk gekozen en schijnbaar de uitvoerder van deszelfs wil, doch inderdaad niets anders dan een oppermagtig dwingeland, die alles naar eigen zin en wil wist te leiden, doch, door het gepeupel op zijne zijde te houden, door het te vleijen en te streelen en deszelfs grove zinnelijkheid te prikkelen, daarin eenen steun vond, welke hem tegen de pogingen van betergezinden, die eene verandering van zaken beoogden, beschermde.’ In dit opzigt heeft dit verhaal dan ook zijne eigenaardige verdienste, waardoor het vooral in het vaderland van den Schrijver ongetwijfeld bijval zal hebben gevonden. Rec. houdt het er intusschen voor, dat het bij ons publiek minder behagen kan. De toestand der Italiaansche Staten en steden in de middeleeuwen is voor den gewonen lezer zoo vreemd, en boezemt hem ook zoo weinig belangstelling in, dat wij ons niet kunnen voorstellen, dat hij veel genoegen in dit verhaal smaken zal. De voorvallen daarenboven zijn zoo treurig, dat, ook uit dat oogpunt beschouwd, het verhaal geenen aangenamen indruk achterlaat. De Schrijver volgde daarin de geschiedenis, en kon dus wel niet anders; maar het geheel is daardoor een boek geworden, dat noch om de schildering der zeden noch om het verhaal zelf aangename gewaarwordingen opwekt. Wij zouden het liever onvertaald hebben gelaten, niet omdat wij er niet veel goeds in erkennen, maar omdat het onderwerp voor het algemeen te weinig belangwekkend is, en het boek zelf te weinig eene leetuur van uitspanning oplevert. Wie intusschen door deze beide eigenschappen niet wordt afgeschrikt, en wel eens zich in die treurige dagen van geweld en dwingelandij en partijschap wil verplaatsen,
dien durven wij het boek gerust aanbevelen, omdat het op zichzelf niet kwaad is.

{==717==} {>>pagina-aanduiding<<}

Veel vrolijker lectuur levert een andere vertaalde roman op:

Jeugd en Liefde. Een Roman van Mrs. Trollope. Uit het Engelsch. II Deelen. Nieuwediep, bij C. Bakker, Bz. 1845. In gr. 8vo. 758 bl. f 7-20.

De verhaaltrant van Mrs. trollope is ook bij ons publiek genoegzaam bekend. Zij bezit veel talent voor het schilderen van hare karakters, vooral daar, waar het bespottelijke originelen zijn, welke zij ons wil afschetsen. Zij vindt er, gelijk uit andere van hare romans genoegzaam bekend is, een zeker genoegen in, om vooral ook de schaduwzijde van het vrouwelijke karakter aan het licht te brengen. Ook het verhaal, dat zij hier haren lezers aanbiedt, levert daar sprekende proeven van op; en schoon wij niet zullen ontkennen, dat hare schetsen wel wat geoutreerd zijn, en dat men niet ligt zoo overdreven bespottelijke wezens zal aantreffen, als er enkele hier worden beschreven, zoo neemt dit toch niet weg, dat men met genoegen dit verhaal leest. Tegenover de booze of dwaze vrouwelijke personen staat de heldin van het boek over, als om te bewijzen, dat het de Schrijfster ook aan geen talent ontbreekt, om een allerbeminnelijkst en teeder vrouwelijk karakter met juist en fijn gevoel af te malen. Rec. althans bevielen de tooneelen, waar deze voorkomt, meer nog dan de komische, waar de dwaasheden van eene trouwzieke jonge dame allerbespottelijkst worden geschetst. Over het geheel beveelt Rec. dit verhaal aan als eene onderhoudende lectuur. Bij de menigte van romans, die vertaald worden, ook van Mrs. trollope, verwonderde het hem dikwijls, dat haar Widow Barnaby nooit die eer genoot. De vervolgen daarop zijn minder; maar het eerste en geheel op zichzelf staande verhaal is, dunkt hem, meesterlijk.




Mont Sorel, of de Erfgename der de Veres. Naar het Engelsch door W.J. Mensing. II Deelen. Te Amsterdam, bij P.N. van Kampen. 1846. In gr. 8vo. 731 bl. f 7-20.

Voor zoo ver Rec. weet, is dit de eerste roman, die ons publiek onder de oogen krijgt uit de pen van den Engel-
{==718==} {>>pagina-aanduiding<<}
schen Auteur, wiens naam niet genoemd wordt. Zoo wij wèl zijn onderrigt, of liever zoo de gissingen gegrond zijn, die wij in Engelsche tijdschriften hebben gevonden, dan treedt hier op nieuw eene Engelsche vrouw als Schrijfster op. Wij zonden dat oppervlakkig uit den toon en den trant des verhaals niet hebben vermoed. Als van zelf verwachten wij daar, waar eene vrouw de pen voert, dat ook het vrouwelijke karakter zal uitkomen; en, men moge er van zeggen wat men wil, Rec. ziet liever in vruchten van de vrouwelijke pen den vrouwelijken geest, dan dat men er van moet zeggen: 't is met mannelijke stoutheid geschreven. In een verhaal, door eene vrouw geschreven, zijn het dan ook vooral de fijne ontleding van het vrouwelijke gevoel, de openbaring van de innige gewaarwordingen der vrouwelijke ziel, die wij er bij voorkeur zoeken. In dat opzigt vinden wij ook hier niet, wat wij er zouden zoeken. Het is mede eene der bedoelingen van het verhaal, den invloed te schetsen, dien de strijd van revolutionaire en aristoeratische denkbeelden ten tijde van de eerste Fransche omwenteling ook op het huiselijke en familieleven had, zelfs in Engeland, het vaderland der vrijheid. Wij zouden deze schildering eerder van eenen man dan van eene vrouw verwacht hebben, en Rec. kwam dan ook bij het lezen van de tooneelen, die daarmede in betrekking staan, volstrekt de gedachte niet voor den geest, dat eene vrouw ze geschetst had.
Van den anderen kant intusschen is er toch ook weder veel in dit boek, wat eene vrouwenhand verraadt. De breede en naauwkeurige schildering van den zielstoestand van hem, die hier sprekende wordt ingevoerd, is juist een van die dingen, welke wij van eene vrouw zouden mogen verwachten.
Doch laten wij de vraag ter zijde, wie schrijver van dit boek is, en letten wij alleen op datgene, wat het behelst. En dan aarzelt Rec. niet, om aan dezen roman hoogen lof toe te zwaaijen, en te erkennen, dat hij dien in vele opzigten met bijzonder groot genoegen heeft gelezen. Hij behoort niet tot de gewone soort van romans, maar onderscheidt zich vooral door de naauwkeurige ontleding der situatiën, waarin de handelende personen worden geplaatst, en door de levendige schildering van de driften en hartstogten, die hunne ziel in beweging brengen. Dat is niet alleen het geval met den erfgenaam der de veres zelven, maar

{==719==} {>>pagina-aanduiding<<}
ook met al de hoofdpersonen van het verhaal, vooral de mannelijke. Nog een ander voorregt komt Rec. voor de eenvoudigheid van het verhaal. Doorgaans hebben de romanschrijvers een geheel heirleger van personaadjen noodig, die allen eene meer of minder gewigtige rol spelen; hier loopt de zaak niet over zoo vele schijven, en zijn eenige weinige personen voldoende, om de belangstelling levendig te houden. De gekozen vorm, waarbij het geheele verhaal uit de pen vloeit van een der genen, die tot de hoofdpersonen der geschiedenis behoort, heeft zijne gunstige, maar ook zijne ongunstige zijde. De lezer deelt daardoor als 't ware meer onmiddellijk in de zaken; maar van den anderen kant brengt het natuurlijk te weeg, dat hier en daar wel eens eene bijna te groote uitvoerigheid wordt gevonden. Doch dit gebrek, indien men het dien naam mag geven, zien wij gaarne over het hoofd om het wezentlijk schoone en menschkundige, dat in dezen roman wordt gevonden. Wij twijfelen dan ook niet, of hij zal ook bij ons publiek op prijs worden gesteld, en de bekwame Vertaler heeft mede zich beijverd, om door zijne vertaling daartoe bij te dragen. Het boek levere dan aan menigen lezer eene aangename en belangwekkende lectuur!

De Dochter van den Dorpsleeraar. Naar het Zweedsch uit de papieren van Oom Adam. Te Amsterdam, bij de Wed. L. van Hulst en Zoon. 1845. In gr. 8vo. 236 bl. f 2-50.

Als op den titel van eenen roman tegenwoordig staat: uit het Deensch, Zweedsch of Noordsch, dat is voor het groote publiek al aanbeveling genoeg. En schoon Rec. er verre van verwijderd is, om met al die Noordsche lectuur even hoog ingenomen te zijn, erkent hij toch gaarne, dat er doorgaans veel goeds in te vinden, en dat de strekking meestal lofwaardig is.
Het boek van Oom adam kenmerkt zich in dat laatste opzigt ook bijzonder gunstig; als roman zal het misschien velen onvoldaan laten, en zullen zij vooral over het einde zich ontevreden verklaren. Maar een eenvoudig tafereel, uit het leven geput, eene goede schildering van onderscheidene karakters, eenen goeden geest, die alle zal men er niet te vergeefs zoeken. Oom adam is ons daarom ook wel-
{==720==} {>>pagina-aanduiding<<}
kom bij zijne andere neven en nichten uit het barre Noorden, ofschoon hij, dunkt ons, toch met de bekwaamsten van die niet op éénen rang staat.

De laatste Ciscar. Historisch Romantisch Tafereel uit den laatsten Spaanschen Burgeroorlog. Naar het Hoogduitsch van Isidor v.M. Te Zwijndrecht, bij J. Boden. 1846. In gr. 8vo. 158 bl. f 1-70.

Door den laatsten Spaanschen burgeroorlog, op den titel vermeld, bedoelt de Schrijver den worstelstrijd tusschen den aanhang van Don carlos en dien der Koningin, helaas door zoo vele andere bloedige opstanden in het ongelukkige Spanje gedurig opgevolgd. De held des verhaals is de laatste afstammeling van een oud adellijk Spaansch geslacht, die, als getrouw aanhanger van Don carlos, den heldendood sterft in den strijd tegen de Christinos. Het edele en ridderlijke van zijn karakter, het schoon geteekende beeld van zijne geliefde julia, en zelfs de waarschuwende en afschrikkende voorstelling der zwakheid van de al te teedere agnes, geven aan het verhaal, ons in dit werk aangeboden, voldoende belangrijkheid; terwijl tevens de overzetting in onze taal wèl geslaagd is. Als eene bijdrage tot den voorraad, waaraan, zoo 't schijnt, onze landaard behoefte heeft tot bevrediging van den leeslust, bevelen wij dus gerustelijk ook dit werkje aan.

Vertellingen van Grootmoeder. Met acht gekleurde Plaatjes. Te Rotterdam, bij H.V. van Gogh. 1846. In post 8vo. 112 bl. f 1-50.

Wij haasten ons ook dit boekje, als een tegenhanger van dat, waarvan wij in No. XIV van dit Tijdschrift melding maakten, aan te kondigen. Wat wij van de Vertellingen van Grootvader zeiden, is geheel toepasselijk op die van Grootmoeder. Ze zijn onderhoudend en aangenaam en bevatten voor de jeugd belangrijke en nuttige lessen.
Wie op den 6 December, of op Nieuwjaarsdag, zijnen kinderen een boekgeschenkje wil geven, kunnen wij deze zoo wel als de andere Vertellingen ruimschoots aanbevelen.
De gekleurde plaatjes zijn, omdat ze minder gekleurd zijn, beter dan die, welke in Grootvader's vertellingen voorkomen.
Wij wenschen ook dit boekje een goed vertier.





{==721==} {>>pagina-aanduiding<<}

Boekbeschouwing.

Bijdragen tot bevordering van Bijbelsche Uitlegkunde, verzameld door B. van Willes, Theol. Doct. en Predikant te Lekkerkerk. IIIde Deel. Te Schoonhoven, bij S.E. van Nooten. 1844. In gr. 8vo. 402 bl. f 4-:

De beide stukken der uitlegkundige Bijdragen, die thans ter aankondiging voor ons liggen, behooren tot het laatste, wat de geleerde en werkzame van willes voor de pers gereed gemaakt heeft. Het tweede stuk was nog niet geheel afgedrukt, toen de waardige man, voor het geweld eener hevige ziekte bezweken, aan kerk en wetenschap ontrukt werd. Heeft hij aan beide, aan de laatste vooral belangrijke diensten bewezen, en met het hem aanvertrouwde talent gewoekerd, zijn naam zal dan ook in aandenken en eere blijven, als van een' geleerde, aan wien de uitlegkunde des Bijbels groote verpligting heeft, en die trachtte het licht der streng grammaticale interpretatie, in Duitschland reeds vroeger ontstoken, ook in ons vaderland te verspreiden. Van willes behoorde niet tot die Zeer- en Hooggeleerden, van wier onafgebroken' kamerstudie het publiek geen nut en de wetenschap geen dienst trekt, en wier geleerdheid een traditioneel geloofsartikel onder hunne tijdgenooten of leerlingen wordt, zonder dat iemand er een enkel stellig bewijs van in handen heeft. Hij begreep de behoefte des tijds aan vooruitgang, en rekende het zich ten pligt, aan de algemeene beweging onzer dagen op Theologisch grondgebied naar vermogen deel te nemen en rigting te geven. Omdat het getal van zoodanige openbare beoefenaars der uitlegkunde, tot hare schade, in ons land zoo gering is, achten wij zijn' dood een verlies. Wij verblijden ons, dat de met lof bekende Ds. ab utrecht dresselhuis, op verzoek van den Uitge-
{==722==} {>>pagina-aanduiding<<}
ver, de voortzetting van dit tijdschrift heeft op zich genomen. Wij wenschen hem de meeste ondersteuning en aanmoediging toe. En wij spoeden ons, de belangstelling in deze onderneming te bevorderen door beknopte aanwijzing van het vele belangrijke, dat ook in dit Deel is aan te treffen.
Onder hetgeen van willes zelf leverde, trok, behalve eene overvloedige verzameling kleinere uitlegkundige aanteekeningen, vooral eene opheldering van Matth. XXIII: 29-36, verg. met Luc. XI: 47-51, onze aandacht. Ter verklaring der moeijelijkheden, hier voorkomende, wordt voorondersteld, dat beide Evangelisten geenszins hetzelfde verhalen, maar mededeelen, wat jezus op verschillende tijden heeft uitgesproken. Kan men (wat wij om de groote overeenkomst niet durven, en op inwendige gronden zelfs hoogst bedenkelijk achten) dit gevoelen aannemelijk vinden, men zal dan ook den Schrijver danken voor het helderder licht, dat hij over deze moeijelijke plaats heeft trachten te verspreiden. Onbepaalder konden wij ons vereenigen met 's mans opstel over de lengte van de levensjaren der eerste menschen, waarin echter welligt grooter spaarzaamheid had kunnen in acht genomen zijn bij de mededeeling van oudere en reeds bekende gevoelens. Allerscherpzinnigst is de aanwijzing, die ons volkomen overtuigd heeft, dat οὐ πάς nergens in het N.T. de beteekenis heeft van nullus, a, um. Zulke mededeelingen doen ons den wensch koesteren, dat onder de nalatenschap van den gestorvene nog een en ander gevonden worde, waardoor een volgend Deel dezer Bijdragen worde verrijkt.
Dr. a.h. blom, Predikant in het Woud, heeft dit Deel versierd met eene zeer grondige verklaring van het ἀληθένειν ἐν ἀγάπη, Eph. IV: 15, waardoor wij meenen, dat de verklaring niet slechts van dat vers, maar van geheel het verband der rede aan duidelijkheid en bestemdheid gewonnen heeft, en die wij tevens - wat geenszins van alle Bijdragen geldt - kunnen aanbevelen als proeven van goeden exegetischen schrijfstijl. Wij wenschen van die pen meer te ontvangen.

{==723==} {>>pagina-aanduiding<<}

Ds. soli trachtte aan te wijzen, dat 1 Cor. XI: 21 moet verklaard worden uit de vooronderstelling, dat men te Corinthe reeds in paulus' dagen eerst Avondmaal en daarna liefdemaaltijden gehouden heeft. Het komt ons voor, dat die gissing eerst historisch zou moeten worden gestaafd, eer men haar ter verklaring kan aanwenden. De bezwaren tegen de gewone verklaring zijn helder in het licht gesteld, en voor zoover deze bijdrage eene proeve bevat van het gevaarlijke, om te veel aan de exegetische traditie te hechten, is zij niet onbelangrijk. - Integendeel hadden wij van Prof. clarisse strenger exegetische bewijsvoering verlangd, dat zijne verklaring van 1 Cor. XV: 29 werkelijk den zin der woorden uitdrukt. Z.H.G. is namelijk van gevoelen, dat de Apostolische uitdrukking: voor de dooden gedoopt worden, beteekent gedoopt worden tot lotgemeenschap aan die Christenen, die uithoofde der vervolgingen reeds als dooden, als dadelijk stervenden konden gerekend worden. Wij meenen, dat noch ὑπερ noch νεπροι zulk eene ruime paraphrastische verklaring gedoogt. Wij althans hebben vruchteloos naar proeven van zulk een spraakgebruik gezocht.
Met hoogen lof vermelden wij de verklaring van Joh. III: 14, door den Hoogleeraar scholten geleverd. Hij meent namelijk uit het woord ὑψόω te mogen opmaken, dat jezus door vergelijking met de slang zijne verhooging tot Redder der menschen heeft willen aanduiden als eene eer, waartoe Hij langs den weg der diepste vernedering opklimmen moest. Al het mogelijke is bijgebragt, om de grammaticale rigtigheid dezer verklaring te staven. Het komt ons echter voor, dat bij haar het tertium comparationis zeer terugtreedt, daar het niet genoegzaam blijkt, dat de slang zoo bij uitstek veracht was, en evenmin wat eer er voor haar in de verheffing aan eene staak was gelegen. Bovendien blijft ons, zoo al niet de Johanneïsche verklaring des woords, H. XII: 32, althans die der schare vs. 34, hoogstbedenkelijk voorkomen.
Over het zinnebeeld van den drinkbeker deelt Ds. de wijs, te Jisp, eenige opmerkingen mede, die uit naauw-
{==724==} {>>pagina-aanduiding<<}
keurige verzameling der plaatsen, waar dit woord voorkomt, zijn voortgekomen, en tot de gevolgtrekking leiden, dat het werkelijk de verbloemde uitdrukking is ter aanwijzing van 's menschen voor- of rampspoedig levenslot. Wij wisten niet, dat dit nog aan tegenspraak onderhevig kon zijn.
Ds. molster, te Utrecht, leverde iets ter beantwoording van de vraag: wordt het eeuwige leven voorgesteld in het N.T. als reeds op aarde in de geloovigen aangevangen? Het antwoord is, dat het woord doorgaans voorkomt ter aanduiding van de zaligheid na den dood, maar dat er toch ook eenige belangrijke plaatsen zijn, waar het eeuwige leven als iets tegenwoordigs wordt voorgesteld. Door naauwkeurige verklaring der laatstgenoemde aan de hand der nieuwste uitleggers, wordt de tweede helft der bewering voldoende gestaafd. Op wat plaatsen en om wat reden de Schrijver elders het eeuwige leven als iets louter toekomstigs opvat, vernemen wij niet. Doch ook voor het geleverde verdient hij dank.
De voortreffelijkste bijdragen ontvingen wij wederom van den beroemden van hengel. In eenen brief aan den Verzamelaar gaf Z.H.G. een belangrijk toevoegsel tot de nieuwe verklaring van Judas, vs. 3, in een vorig deel reeds medegedeeld, terwijl wij bovenal hoogen en regtmatigen prijs stellen op de verklaring van l Cor. XI: 28, waardoor tevens het verband der geheele rede wordt toegelicht. Van hengel meent namelijk te moeten vertalen: de mensch doe zichzelven als een beproefde voor, dat is, kenmerke zich als een waardig belijder des Heeren. Deze opvatting blijkt zoowel grammatisch als logisch de eenige proefhoudende te wezen. Langs dezen weg vervalt tevens, wat men omtrent het onwaardig eten en drinken uit dezen Brief ontleend en op de Christenheid van latere tijden toegepast heeft. Wij zouden niet weten, wat tegen deze opvatting in te brengen, en moeten haar, wat ons betreft, na ernstig onderzoek als ten hoogste aannemelijk verklaren.
Met lof kunnen wij eindelijk vermelden het Iets tot op-
{==725==} {>>pagina-aanduiding<<}
heldering van 2 Kon. II: 11, door Ds. dresselhuis.
Ook Ds. steenhof heeft eenige opmerkingen medegedeeld, waarvan die over Num. XXIX: 11 en gelijkluidende plaatsen de meeste behartiging verdient. De losse opmerkingen en aanteekeningen van van willes zelven getuigen van groote scherpzinnigheid en juistheid.
In één woord, schoon er kaf onder het koorn te vinden zij, achten wij echter de uitlegkunde des O. en N.V. ook door deze bijdragen wezentlijk bevorderd, en danken velen der medearbeiders voor het hier geleverde. Bedriegen wij ons niet, dan zal, onder de nieuwe Redactie, het tijdschrift steeds hoogere deelneming onder godgeleerden opwekken, hoe meer het aan de verklaring van niet slechts grammaticaal moeijelijke, maar ook van historisch en dogmatisch waarlijk belangrijke plaatsen wordt toegewijd Moge overvloed van bijdragen den Verzamelaar steeds voor de treurige noodzakelijkheid bewaren, om bij gemis van goede stukken slechts dragelijke of weinig belangrijke op te nemen! De meeste lezers stellen toch in de woordverklaring dan pas een levendig belang, als zij het middel wordt tot onontbeerlijke zaakverklaring, die er mede vereenigd blijve. - Met belangstelling zien wij het vierde Deel te gemoet.

Des Christens strijd. Zevental Leerredenen over Eph. VI: 10-17. Te Leeuwarden, bij J.W. Brouwer. 1846. In gr. 8vo. 171 bl. f 1-50.

Het is niet vreemd, dat Predikanten bij uitersten wil bepalen of hunne naastbestaanden op hun sterfbed bij monde verzoeken, dat de gansche voorraad hunner leerredenen, die achterblijft, worde ten vure gedoemd en vernietigd. Zij zijn bezorgd, dat daarvan anders na hun sterven tegen hunne bedoeling misbruik zal gemaakt worden. Had de ongenoemde, nu reeds sedert jaren overledene Steller dezer zeven leerredenen, kunnen vermoeden, dat zij ten jare 1846 nog onder de oogen van het publiek

{==726==} {>>pagina-aanduiding<<}
zouden gebragt worden, er is geen twijfel aan, of hij had zijne betrekkingen onder de verpligting gebragt, om ze te vernietigen. Wij zullen deze leerredenen niet beoordeelen. Zij dragen den stempel van den tijd, waarin zij vervaardigd en uitgesproken zijn. Er is veel goeds in, en men kan ze gerust aan ieder in handen geven, zonder dat zij in eenig opzigt uitmunten of zelfs boven het middelmatige zich verheffen. Maar wat dunkt u van den Uitgever, die leerredenen in het licht zendt, waarvan de eerste begint met de breede vermelding van Europa's worstelstrijd tegen napoleon, als ware die onlangs geschied, en van den liefelijken vrede, die ten gevolge daarvan reeds langer dan drie jaren onder ons haren zetel gevestigd heeft? Zoo wordt er ook in den aanhef der zesde van onzen beminden Kroonprins gesproken en zijne dappere benden op den gewigtigen viersprong. Ja, op bl. 141 lezen wij, dat johannes aan de zeven gemeenten in Klein-Azië geschreven en aan het slot dier Brieven telkens van de overwinning heeft gewag gemaakt, den wakkeren strijder weggelegd, gelijk wij in onze winteravondbeurten van verleden jaar en voorverleden jaar hoorden. Zóó staat er letterlijk. - De Uitgever onthoude zich voortaan van het plegen van heiligschennis aan de nalatenschap van eenen, naar ons bekrompen inzien, te vroeg ontrukten leeraar, vriend en broeder, zoo als hij hem noemt.





Vragen, getrokken en te beantwoorden uit den Bijbel voor de Jeugd van J.H. van der Palm, door G. Engelberts gerrits. 1ste Stuk. Te Leyden, bij D. du Mortier en Zoon. 1846. In kl. 8vo. 176 bl. f :-75.

Als de Heer engelberts gerrits in het Voorberigt beweert, dat onder de onwaardeerbare geschriften van van der palm algemeen aan zijnen Bijbel voor de Jeugd de eerste prijs wordt toegekend, dan bedriegt hij zich. De

{==727==} {>>pagina-aanduiding<<}
groote man zelf was, gelijk men weet, bijzonder ingenomen met zijnen Salomo. En zijne Bijbelvertaling met aanteekeningen is buiten twijfel zijn hoofdwerk geweest. Maar als hij het gebruik, dat van dien Bijbel voor de Jeugd ook op de scholen gemaakt kan worden, ernstig aanprijst aan elken opvoedkundige, en, na de gezette voorlezing van eenig hoofdstuk uit die Bijbelsche tafereelen, het raadzaam acht, dat de leerling over het medegedeelde naauwkeurig wordt ondervraagd, dan geven wij hem gaarne onze toestemming. Boven zulk eene voorlezing zouden wij echter de mondelinge voordragt, naar die Bijbelsche tafereelen ingerigt, verre verkiezen. En in dat geval zal het den onderwijzer niet moeijelijk vallen, om voor de vuist zulke duidelijke vragen te doen, die het regte antwoord als van zelve uitlokken. Maar waar aan de lezing boven de mondelinge voordragt de voorkeur gegeven wordt, daar kunnen wij ons begrijpen, dat het geregeld ondervragen minder gemakkelijk is. Of echter deze handleiding daarbij genoegzame hulp bewijzen zal, is hoogst twijfelachtig. Wij beklagen den onderwijzer, die haar behoeft, en zouden vreezen, dat zijn onderrigt, stijf en gedwongen, weinig vrucht zal opleveren. Ook is de Bijbel voor de Jeugd voor het schoolonderwijs misschien uitvoerig genoeg. Daar komen bijzonderheden in voor, die de leerling eerst later behoeft te leeren kennen. Desniettemin achten wij den arbeid, aan dit werkje besteed, niet geheel overbodig. De onnaauwkeurigheden, die wij hebben aangetroffen, zijn weinige in getal. De bladzijden, waar de antwoorden te vinden zijn, staan, zoowel voor de bezitters der eerste uitgaven als voor die der goedkoope schooleditie, achter elke vraag uitgedrukt. En met nog één Stuk van gelijken omvang zal dit werkje compleet zijn. De tijd zal moeten leeren, of het debiet de onkosten der uitgave dekken zal. Wij meenen daaraan te mogen twijfelen.


{==728==} {>>pagina-aanduiding<<}

Kleine Gebeden voor Kinderen. Een Geschenk van Moeder. Te Groningen, bij P. van Zweeden. 1846. In kl. 8vo. 16 bl. f :-5.

Een woord met een lief kind, maar dat weinig kinderlijk antwoordt, gaat deze kleine gebeden, die op rijm gesteld zijn, vooraf. Die gebeden zelve komen ons zóó onbeduidend voor, en bevelen zich zóó weinig aan, dat zij, onzes inziens, zonder schade hadden kunnen achterwege blijven. Transeant cum ceteris!




Beknopte Handleiding tot het gebruik der Zeebaden, benevens eenige geschiedkundige en topographische Aanteekeningen betrekkelijk Katwijk en deszelfs Badhuis, door H. Polyn Büchner, Med. et Art. Obst. Doctor, praktiserend Geneesheer te Katwijk aan den Rijn. Te Leyden, bij J.H. Gebhard en Comp. 1845. In kl. 8vo. 56 bl. f :-90.

Het werkje, welks titel hierboven is afgeschreven, is ons eerst laat ter aankondiging toegezonden, en hierdoor komt het, dat deze aankondiging eerst na het eindigen van het badsaizoen verschijnt. Het is bepaaldelijk voor leeken geschreven, en kan voor deze als eene zeer geschikte handleiding beschouwd worden bij het gebruik der zeebaden; de Schrijver heeft er waarschijnlijk nog het bijzonder doel bij gehad, om de zeebad-inrigting van Katwijk meer bekend te maken. Het werkje is in populairen toon geschreven; het eerste Hoofdstuk (over de baden in het algemeen en geschiedkundig overzigt derzelve) is wel een weinig hoogdravend en oppervlakkig; maar de eerste eigenschap heeft het met genoegzaam alle eerste hoofdstukken van werken, die over baden handelen, gemeen, de laatste was in een populair en beknopt werkje niet wel te vermijden. In het tweede Hoofdstuk (algemeene opmerkingen bij het

{==729==} {>>pagina-aanduiding<<}
gebruik der zeebaden) wordt beknoptelijk op de specifieke eigenschappen van het zeewater, op den heilzamen invloed van den golfslag, op het heilrijke van het genot der zeelucht en van den indruk, welke[n] de zee op den inlander (sic?) uitoefent, gewezen; welke punten geleidelijk zijn ontwikkeld, schoon het Rec. voorkomt, dat de waarde van het laatste punt wel wat hoog is aangeslagen; althans gelooft hij, dat voor den badgast, die twee of drie maanden op Zandvoort of te Katwijk zijn verblijf moet houden, veel van het poëtische van dien indruk door het prozaïsche der eentoonigheid zal worden weggenomen. De algemeene en diaethetische regelen bij het gebruik der zeebaden, welke in het derde Hoofdstuk worden opgegeven, zijn kort, doch juist ontwikkeld, terwijl de Schrijver in het vierde Hoofdstuk (Het zeebad in onderscheidene ziekten) eene spaarzaamheid in acht heeft genomen, welke men zelden in werkjes aantreft, waarin het een of ander bad wordt aangeprezen; slechts 8 ziektegroepen, waarin het zeebad zich heilzaam kan betoonen, worden opgegeven. In het vijfde en zesde Hoofdstuk wordt over het inwendig gebruik van het zeewater en over de wijze van gebruik der zeebaden gehandeld. Eenige oppervlakkige geschiedkundige en topographische aanteekeningen omtrent Katwijk en deszelfs badhuis zijn aan het einde van het werkje toegevoegd, terwijl een vrij goed gelithographiëerde plaat, het Katwijksche badhuis voorstellende, hetzelve versiert. Wij prijzen het geschrift van den Heer büchner gaarne aan de zoodanigen aan, die door het gebruik der zeebaden hunne verlorene gezondheid wenschen te herstellen, gelijk wij ook van meer dan eene zijde vernomen hebben, dat de zeebad-inrigting te Katwijk aan de vereischten van eene zoodanige inrigting voldoet. Den stijl van
het werkje hadden wij hier en daar wel eenigzins zuiverder gewenscht; wij wijzen hier onder anderen op bl. 31 v.o., waar de zin niet behoorlijk voleindigd is.





{==730==} {>>pagina-aanduiding<<}

Beginselen der algemeene Natuurkundige Aardrijkskunde, door Dr. F.W.C. Krecke, Leeraar der Wis- en Natuurkunde aan het stedelijke Gymnasium te Nijmegen. Met 4 Kaarten. Te Nijmegen, bij J.F. Thieme. 1845. In kl. 8vo. 150 bl. f 1-50.

Ofschoon er aan dergelijke boekjes voor de meergevorderde jeugd geen gebrek zij, vinden wij geene reden, om het voor ons liggende niet onder de bruikbare te noemen. Waarom hier, gelijk het trouwens in de meeste natuurkundige aardrijksbeschrijvingen plaats heeft, een sterrekundig hoofdstuk moet voorafgaan, dat niet alleen uit zijnen aard hoogst oppervlakkig moet zijn, maar ook met het hoofdonderwerp slechts in een zeer zijdelingsch verband staat, begrijpen wij niet regt. Beter behoorde er, onzes bedunkens, een geologisch hoofdstuk in te huis, en wij zouden een kort plant- en dier geographisch overzigt hier in het geheel niet misplaatst hebben geacht. Het een en ander behoort onmiddellijk tot de algemeene kennis der aarde, als natuurligchaam. Wij willen van eenige aanmerkingen, die wij onder het lezen maakten, slechts een paar opnoemen.
Bladz. 5 staat, dat ‘eene der naast bij [onze aarde] zijnde sterren 200,000 malen verder van ons verwijderd is dan de zon.’ Wij weten, dat dit de kleinst mogelijke afstand zou moeten zijn, maar zoo nabij is ons geene ster bekend.
Bladz. 8, dat de satellicten der planeten bij haren omloop altijd dezelfde zijde aan hare hoofdplaneten toekeeren. Van onze maan is dit waar; van de wachters van Jupiter zeer waarschijnlijk; die van Saturnus zijn zeer moeijelijk, die van Uranus bijna in het geheel niet naauwkeurig genoeg waar te nemen.
Bladz. 46 heet het, dat ross en grozier ‘onder begunstiging cener volkomene windstilte, de loodlijn met een gewigt van 340 ponden bezwaard, nedergelaten hebben, zonder ter diepte van 4000 vademen nog den

{==731==} {>>pagina-aanduiding<<}
grond der zee te bereiken.’ De Schrijver had er wel mogen bijvoegen, dat op zulke groote diepten de peilingen geen vertrouwen verdienen door de mogelijkheid, ja zelfs de waarschijnlijkheid van onderaardsche stroomingen, die, zoo ze al het dieplood niet medevoeren, blijkens genomene proeven de lijn zooverre doen afwijken, dat alle zekerheid van de door het lood gezochte diepte zeer onzeker wordt, wanneer van duizende vademen de spraak is.
Doch dergelijke leemten nemen niet weg, dat het een zeer geschikt leesboek is.




Beknopt Overzigt van de voornaamste gronden der Rekenkunde en Algebra, met een Aanhangsel over de reken- en wiskunstige progressiën en de logarithmen, ten dienste der Jongelieden, die zich aan het Staatsexamen voor de Akademische Studiën wenschen te onderwerpen, door P.J. Baudet, Leeraar der Wiskunde aan het Gymnasium der stad Utrecht. Te Deventer, bij J. de Lange. 1845. In gr. 8vo. 80 bl. f :-70.

Niettegenstaande de vele handleidingen en leerboeken voor het aanleeren van de beginselen der reken- en stelkunst, heeft bovenstaand Beknopt Overzigt, naar ons oordeel, veel goeds voor zoodanigen, welke zich, vóór het afleggen van een examen in deze vakken, het vroeger aangeleerde nog eens kortelijk willen herinneren, en als zoodanig kan dit boekje voor velen eene nuttige strekking hebben. Een paar aanmerkingen, welke bij het doorlezen onze aandacht troffen, mogen wij evenwel niet verzwijgen.
De Heer baudet maakt in de 149 eerste paragraphen een getrouw gebruik van de Nederduitsche kunsttermen, welke in de rekenkunst algemeen bekend zijn; doch in de algebra schijnt ZEd. hieromtrent anders gezind; waarom anders § 154 niet, in plaats van de woorden monomium, binomium, trinomium, quadrinomium, multi- of polyno-
{==732==} {>>pagina-aanduiding<<}
mium, gebruik gemaakt van de bekende uitdrukkigen eenledige, twee-, drie-, vier- en veelledige vorm? waarom, bij het vermelden der drie verschillende wijzen van oplossen der vergelijkingen met twee onbekenden, § 171, 172, 173, de voorkeur gegeven aan de woorden Eliminatie, Substitutie en Egalisatie der Coëfficiënten, boven de bekende, verdrijving, in de plaats stelling en gelijkmaking der Coëfficiënten; daar de Heer baudet § 181 teregt de woorden tweede magts- en derde magtswortel boven die van quadraats en cubuswortel verkiest?
Eene tweede aanmerking geldt de bepaling van den Heer baudet, over de tweedemagtsvergelijkingen en derzelver onderscheiding in zuivere en onzuivere. Volgens hem zijn ‘tweedemagtsvergelijkingen die, welke, na behoorlijke herleiding, de tweede magt der onbekende bevatten;’ als voorbeeld eener zuivere tweedemagtsvergelijking noemt hij x2 = p, als voorbeeld eener onzuivere x2 + px = ± q. Naar het oordeel van Rec. zoude de onderstaande bepaling en onderscheiding de voorkeur verdienen. Eene tweedemagtsvergelijking is die, waarin, behalve de onbekende in de tweede magt, ook nog die in de eerste magt voorkomt; zij worden onderscheiden in volledige en onvolledige, volledige zijn van den vorm: x2 ± ax = ± b en onvolledige x2 = ± b.





Proeve uit een onuitgegeven Staatshuishoudkundig Geschrift: Het welvaren der stad Leyden, opgesteld in den jare 1659 door Mr. Pieter de la Court. Met Portret, Levensberigt des Schrijvers en Aanteekeningen voorzien, en uitgegeven door B.W. Wttewaal. Te Leyden, bij S. en J. Luchtmans. 1845. In gr. 8vo. XXVIII, 229 bl. f 3-:

Dit belangrijk werkje doet ons een' man kennen, die tot nog toe niet op zijne regte waarde geschat was, en welks karakter en verdiensten, vroeger misduid en verguisd, door

{==733==} {>>pagina-aanduiding<<}
eene eenzijdige beschouwing in een gebrekkig licht geplaatst waren.
Pieter de la court was een vriend van den Raadpensionaris johan de witt. Men heeft over zijne verdiensten als staatkundig schrijver, al naar gelang der partij, welke men was toegedaan, een zeer verschillend oordeel geveld; terwijl eene zijde, die welligt zijne roemwaardigste kan geacht worden, namelijk die van staatshuishoudkundige, zeer was voorbij gezien en in de schaduw was gesteld.
De Heer wttewaal heeft dus het publiek, dat prijs stelt op een onpartijdig onderzoek der vaderlandsche geschiedenis en der uitstekende mannen, die zij ons doet kennen, zeer aan zich verpligt, door eene proeve uit 's mans onuitgegeven geschrift: Het welvaren der stad Leyden te geven, en dit door een uitvoerig levensberigt en uitgebreide aanteekeningen te doen vergezeld gaan; waardoor zijn arbeid eene schatbare bijdrage levert tot de geschiedenis van het fabriekwezen van Nederland in de 17de eeuw, en van de onbekrompene denkwijze van pieter de la court, in het godsdienstige en wetenschappelijke, zoowel als in hetgeen de nijverheid aangaat. Deze was, even als zijn vriend de witt en spinoza, zijnen tijd een eeuw of anderhalf vooruit, en werd daardoor, even als dezen, miskend en veroordeeld. Hij was een voorstander van eene onbekrompene industriëele vrijheid, toen de strenge beperkingen van gildens en stedelijke bepalingen het strikst werden gehandhaafd, van de vrijheid van het wetenschappelijk onderwijs aan de hoogescholen, toen de hoogleeraren daarvan in het ongestoorde bezit van het monopolie waren, en van de vrije uitoefening van Godsdienst en der verdraagzaamheid, toen ééne heerschende kerkleer, aan formulieren en de uitspraken van het Dordsche Concilie gebonden, alle andere geloofsbelijdenissen en godsdienstige gezindheden slechts onder vele beperkingen duldde. Pieter de la court, de schrijver ook van het Interest van Holland en van de Aanwijzing der politieke Gronden en Maximen enz., hetgeen lang voor het werk van de witt was aangezien en waaraan hij ook wel

{==734==} {>>pagina-aanduiding<<}
heeft medegewerkt, heeft zich dus hierdoor veel leeds en onaangenaamheden van wege de kerk en den Staat berokkend, en daardoor zijne geboorteplaats Leyden voor altijd en het vaderland voor eenigen tijd moeten verlaten. Wij kunnen dus den Heer wttewaal niet dan dank zeggen, dat hij ons de la court als een staatshuishoudkundige heeft doen kennen, die honderd jaren vroeger reeds dan luzac en adam smith sommige gegronde beginselen daarvan heeft doen kennen.




Over Gewaarwording en Gevoel; of Bijdragen tot de kennis van onszelven. Door Jacob Theodoor Büser, Phil. Theor. Mag. Lit. Hum. Doct., gepensioneerd Officier en Griffier bij het Kantongeregt te Zwolle. Te Zutphen, bij W.C. Wansleven. 1845. In gr. 8vo. VIII, 214 bl. f 1-90.

Er is eene soort van geschriften, waaraan men moeijelijk eenen bepaalden naam kan geven; het zijn die vruchten van eene zoogenoemde populaire wijsbegeerte, die, met een' godsdienstigen geest bezield, over zede- en menschkundige onderwerpen vertoogen wil leveren. Wijsgeerigzedekundige verhandelingen kan men die niet noemen; hiertoe zijn zij te oppervlakkig, bevatten zij te veel algemeen bekende bijzonderheden en te vele uitspraken, die men gerust gemeenplaatsen kan noemen, die niemand kan of zal tegenspreken, maar die ook niemand treffen, of eenigen indruk op den lezer uitoefenen. Nog veel minder zedekundige gedachten, die door nieuwheid van gezigtspunten en oorspronkelijkheid van behandeling, door geestigheid van wendingen, puntigheid van stijl en fijnheid van opmerking met veelzijdigheid van wereld- en menschenkennis gepaard, moeten uitmunten, om voor den man van smaak en de fijn beschaafde vrouw geene vervelende lectuur te worden, waardoor men al geeuwende het boek ter zijde legt.
Men kan deze algemeene opmerkingen voor een groot

{==735==} {>>pagina-aanduiding<<}
gedeelte op het hier boven aangekondigde werk toepassen. Ref. moet gul erkennen, dat hij van soortgelijke geschriften als dit, even als van het uitgeven van middelmatige leerredenen, of liever preken, waarmede onze letterkunde somtijds zoo overvloedig voorzien wordt, weinig vruchten verwacht; omdat zij over het algemeen te weinig lezers vinden, die de lust en volharding bezitten om die van het begin tot het einde door te zien, en meestal in den aanvang of in het midden blijven steken. Niet dat er niet veel goeds en behartigingswaardigs in het werkje van den Heer büser voorkomt, dat blijken geeft van zijne opregte liefde voor de deugd, het menschdom en de Godsdienst; integendeel stralen op iedere bladzijde des Schrijvers goede bedoelingen door, en echter konden ons zijne woorden niet boeijen. Zijn Ed. had ook geen ongelijk omtrent de drie gebreken of onnaauwkeurigheden, die hij zelf bij het begin der voorrede in deze vertoogen aanwijst; 1o. dat deze opstellen zonder afzonderlijke titels zijn; 2o. dat de aanhef hier en daar iets anders doet verwachten, dan de behandeling zelve aanbiedt, en eindelijk 3o. dat bijna in allen hetzelfde thema terugkomt. Ref. is dit dus met hem volkomen eens; maar had de Schrijver, deze gebreken en onnaauwkeurigheden bemerkende, die niet moeten vermijden of veranderen? Zijn geschrift had hierdoor zeker in waarde en bruikbaarheid gewonnen.





Nieuwe Werken van het Zeeuwsch Genootschap der Wetenschappen, IIden Deels 1ste Stuk. De Godsdienstleer der aloude Zeelanders, uit oude gedenkstukken, volksoverleveringen en berigten opgemaakt door J. ab Utrecht Dresselhuis. Aan welke verhandeling de gouden medaille is toegewezen. Te Middelburg, bij de Gebr. Abrahams. 1845. In gr. 8vo. XVI en 279 bl. f 2-90.

Nieuwe Werken van het Zeeuwsch Genootschap. IIden Deels 2de Stuk. De Romeinsche beelden en gedenksteenen van Zeeland, uitgegeven van wege het Zeeuwsch Genootschap, beschreven en opgehelderd door Dr. L.J.F. Janssen, Con-
{==736==} {>>pagina-aanduiding<<}
servator bij 's Rijks Museum van Oudheden te Leyden. In gr. 8vo. XXX en 126 bl. f 1-60.

Afbeeldingen der op de Godsdienst betrekking hebbende gedenkstukken van steen, gevonden op het strand van Walcheren bij Domsburg enz. [behoorende bij de beide voormelde werken, en uitgegeven door het Zeeuwsch Genootschap.] XIX Platen. In gr. 4to. f 7-50.

De Heer dresselhuis berigt eerst in zijne Inleiding, dat het verlangen om van de godsdienstige denkwijs der aloude Zeelanders meer te weten, dan vroeger bekend was, vooral is ontstaan, sedert, in het begin des jaars 1647, ten gevolge van het wegslaan der duinen voor Domburg, op het zeestrand aldaar een aantal voorwerpen zigtbaar werd, die eeuwen lang onder het zand bedolven waren geweest. Dat daarom het Zeeuwsch Genootschap, nadat reeds deze en gene beproefd had eenige inlichting te geven, voor het jaar 1770 eene vraag uitschreef, bij welker beantwoording ook de zeden en godsdienstpligten van Zeelands aloude bewoners behandeld moesten worden. Dat wel de Vlissingsche Rector d. von cruisselbergen den gouden eerpenning verwierf; doch dat de ontwikkeling der wetenschappen in latere tijden het meer en meer onmogelijk maakte, in de toen verkregene slotsommen te berusten. Dat derhalve het Genootschap, nu weinig jaren geleden, andermaal den gouden eerpenning had uitgeloofd voor een voldoend antwoord op de vraag: ‘Daar het schijnt dat Zeeland en in het bijzonder het eiland Walcheren, even als het Deensche Seeland, de hoofdzetel der Heidensche eerdienst voor de aangrenzende Volksstammen is geweest (zie Mone, Gesch. des Heidenthums im Nordlichen Europa, T. I, p. 265, II, p. 69, 346, 347); verlangt het Genootschap, dat naauwkeurig onderzocht worde, welke de reden is, dat deze beide gelijknamige gewesten in deze hoofdbijzonderheid zoo zonderling overeenstemmen? en dat men verder alles, wat oude gedenkstukken, volksoverleveringen, berigten der oude schrijvers, plaatselijke benamingen enz. kunnen bijdragen tot de kennis van de Godsdienstleer der aloude Zeelanders, en
hare vergelijking met die van het Deensche Seeland, naauwkeurig bijeen verzamele, aan de gevoelens der latere Geleerden toetse, en daarover een nieuw licht trachte te verspreiden.’

{==737==} {>>pagina-aanduiding<<}

Nu bewijst hij, naar ons inzien onwederlegbaar, in de eerste Afdeeling, dat uit het, door de vraag voorgeschreven, onderzoek geene voldoende ophelderingen kunnen verkregen worden, dewijl het onderzoek alzoo binnen te enge grenzen, de vergelijking tusschen hetgeen in dezen van het Deensche Seeland en het Nederlandsche Zeeland waarheid is, wordt beperkt; dewijl het wijders vooronderstelt, dat in Walcheren, schoon in de Betuwe, in Noord-Braband en elders, tempels en offerplaatsen geweest zijn, de hoofdzetel der eerdienst voor onderscheiden aangrenzende stammen was, en datzelfde omtrent Seeland aanneemt, niettegenstaande er ook op Funen, in Jutland enz. zetels der eerdienst bestonden, zoodat veeleer elke volksstam doorgaans zijne eigene heiligdommen bezat; dewijl al verder Seeland oorspronkelijk Selon, Selundr of Saelundr heette, dat is het woud in zee, wegens deszelfs boschrijkheid, zoodat Zeeland en Seeland slechts in schijn gelijknamig zijn; dewijl voorts er niets zonderlings in schuilt, dat een eiland de hoofdzetel der eerdienst is, daar dit eene algemeene mythische reden had, met dit onderscheid tusschen Walcheren en Seeland, dat op Seeland de heilige plaats in de nabijheid der hofplaats lag, gelijk Sigtuna in Zweden en Stavoren in Friesland, maar op Walcheren geene hofplaats bestond. Dat daartegen, wanneer bij Germaansche stammen eene vereeniging meer zuiver godsdienstig was, dan de priesters, even gelijk de Keltische Druïden, eenen meer scherpgeteekenden
stand vormden, en hetzij in heilige wouden, hetzij in aan de Goden gegevene kusteilanden woonden, welke den priesteren tot onderhoud strekten, en, na de invoering van het Christendom, dan ook aan de geestelijkheid werden geschonken: om welke reden b.v. willebrord, de Apostel van Zeeland, zulke uitgebreide bezittingen verkreeg in maritimis locis, in Walochria, in Scaldia, in utraque Bivilanda et in Brinsilla.
In het tweede Hoofdstuk derzelfde Afdeeling toont de Schrijver aan, dat Seelands oude gedenkstukken enz. weinig of niets kunnen bijdragen tot de kennis van de Godsdienstleer der aloude Zeelanders, omdat de bij Domburg gevonden monumenten tot de derde eeuw behooren, vóór nog de oorspronkelijk in Sleeswijk en Holstein gewoond hebbende en tot den stam der Cauchen behoorende Saxen, ook wel Zeefranken of Franci Salii genoemd, in Zeeland en West-Vlaanderen waren ingevallen; vóór de Deenen en Noorman-
{==738==} {>>pagina-aanduiding<<}
nen er strooptogten aanrigtten; vóór Zeeland in aanraking met noordelijk Europa was. De overeenkomst in plaatselijke benamingen enz. is dus van later' tijd: althans de tegenwoordig bekende namen van Zeeuwsche plaatsen komen niet eerder voor, dan in de laatste helft der zevende eeuw, nadat reeds Franken, Saxen en Friezen hier waren ingedrongen geweest. Voorts bragt karel de groote in de negende eeuw nog een aantal Saxen van de boorden der Elbe naar Zeeland over, en vestigden in diezelfde eeuw zich nog Deenen op die eilanden. Dit alles echter geeft geene opheldering omtrent Godsdienst en zeden van den uit Morinen en Menapiërs zamengesmolten volksstam, die in de derde eeuw onzer jaartelling, den tijd waarop de gevonden monumenten heenwijzen, alhier was gevestigd. Echter, ten einde zoo veel mogelijk aan de vraag te voldoen, geeft de geleerde Schrijver een overzigt van gedenkstukken, oude Godsdienst en zeden op
Seeland.
De tweede Afdeeling behelst de beschrijving en verklaring der Zeeuwsche monumenten; eene bijdrage tot de kennis van de Godsdienstleer der aloude Zeelanders. Hierbij nu dient vergeleken te worden het mede hier aangekondigd werkje van Dr. l.j.f. janssen: ‘De Romeinsche beelden en gedenksteenen van Zeeland beschreven en opgehelderd.’ Ook behoort men het stel voortreffelijk uitgevoerde platen er bij te raadplegen, die daardoor, zoo wel als door hetgeen de Heer dresselhuis er over bijbrengt, de noodige toelichting verkrijgen. Ze zijn afzonderlijk uitgegeven en mede onder deze aankondiging begrepen. Dr. janssen onderzoekt eerst de bouwkundige overblijfselen, bestaande in fragmenten van pilasters en voetstukken van kolommen; daarna de beelden van neptunus, hercules macusanus, nehalennia enz. Verder de gedenksteenen, bestaande in tempelouters en altaren of voetstukken daarvan met beelden en opschriften. In vele opzigten stemmen beide geleerden, de Heeren dresselhuis en janssen, overeen. Somtijds verschillen zij. Welligt ontstaat dit vooral dááruit, dat de Heer janssen alleen op de monumenten zelve acht gaf, gelijk zij getrouwelijk zijn afgebeeld; de Heer dresselhuis daarentegen bovendien alles met zijne plaatselijke bevinding en met zijne geschiedkundige nasporingen in verband bragt. Mogelijk heeft de Heer janssen te weinig gedacht aan het gemengd karakter van de Godsdienst der aloude, met de

{==739==} {>>pagina-aanduiding<<}
Romeinen in veelvuldige aanraking verkeerende, maar toch geene Romeinen gewordene Zeelanders, en op den invloed, die dit zelfs op den bouw van hun heiligdom hebben moest. Immers de redenen, die hij opgeeft, waarom de tempel van nehalennia vierkant en van uitgebreiden omvang moet zijn geweest, dat namelijk vierkante pilasters in geen koepelvormig tempeltje behooren, enz., zouden welligt de zaak kunnen beslissen, indien wij Grieksche of zuiver Romeinsche gedenkstukken onderzochten; maar de plaatselijke bevinding van den Heer dresselhuis maakt het schier onbetwijfelbaar, dat het eigenlijke heiligdom bijna rond is geweest, met een langwerpig vierkanten voorhof der priesteren en een kleiner vierkanten voorplein, voor het volk en tot dingplaats dienende, naar den regel der Saxische en Friesche heiligdommen.
Voorts doet de Heer dresselhuis in deze Afdeeling nog verslag van de verdere bij Domburg op het strand gevondene voorwerpen, als Romeinsche munten, van den tijd van vitellius tot dien van tetricus, Angelsaxische, Frankische en andere munten, benevens eenige metalen voorwerpen, gebakken aardewerk enz., als ook van eenige elders in Zeeland, inzonderheid in de zoogenaamde Vliedbergen gevondene voorwerpen. Die vliedbergen houdt de Schrijver voor gewijde hoogten of offerplaatsen. Hiermede acht Referent overeen te stemmen, hetgeen medegedeeld wordt door j.g. kohl, (Reizen in Ierland, eerste Deel, te Deventer, bij a. ter gunne. 1845, bl. 59 tot 68, vooral bl. 63 tot 65) die betrekkelijk de kegelvormige heuvels, omstreeks 40 voet hoog en 500 voet in omtrek, met welke kunstheuvels, ofschoon het er gansch niet aan natuurlijke bergen ontbreekt, Ierland, zoowel als Engeland en Schotland, bezaaid is; terwijl de reiziger opmerkt, dat men hetzelfde ziet in 't zuiden van Rusland, Hongarije, Europeesch Turkije en Klein-Azië. Op zulke offerplaatsen werd tevens veelal regt gesproken, werden wetten afgekondigd, Vorsten gehuldigd enz. Maar niet minder aandacht, in verband met het werk van den Heer dresselhuis, verdient hetgeen kohl berigt, omtrent de heilige eilandjes in de meren van Ierland, omtrent het menigvuldig bijeenstaan van zeven oude kerken, waar te voren heiligdommen der Heidenen zijn geweest, en omtrent de, tot de aloude vuur- of zonnedienst der Ieren behoorende, zuiltorens of round towers, (zie bl.

{==740==} {>>pagina-aanduiding<<}
207 tot 220), te meer omdat (zie bl. 211) zoodanige torens in het geheele Oosten bestaan, en in de Perzische provincie Masanderan latere reizigers, die met Ierland bekend waren, torens hebben gezien, welke naar die in Ierland volkomen gelijken. De minarets bij de Moskéën schijnen slechts navolging dier pyréën. Hoe sluit zich dit aan bij hetgeen de Heer dresselhuis zegt met betrekking tot de kolommen van Hercules, de Irminzuilen en de eerdienst van Hercules Macusanus en Magusanus, d.i. Ahura Mazdâo of den Hercules der Macuséërs of Maguséërs, leerlingen en aanhangers der Magi; en omtrent de tot die Godsdienst behoorende bloedschendige huwelijken, ook in Walcheren oudtijds in zwang, waaruit wij tot den Oosterschen oorsprong dier godenvereering besluiten! Trouwens men stichtte pyramiden en obelisken voor Osiris, zuiltorens en zuilen voor Ormusd en Hercules. Beiden waren de zon of het lichtgevend beginsel.
In het tweede Hoofdstuk der tweede Afdeeling onderzoekt en bepaalt de Schrijver het karakter der Zeeuwsche monumenten, waarbij ook onderzoek geschiedt naar de herkomst der hier woonachtig geweest zijnde oude volksstammen. De Keltische volksstam der Morinen, door den oorlog met julius cesar gedund, hield zich onvermengd alleen in de omstreken van Terouanne staande; in Zeeland en Westvlaanderen vermengde hij zich achtervolgens met Menapiërs, Saliërs, Angelsaxen, Sueven en Friezen.
De Nehalenniatempel schijnt gesticht ten tijde van postumus, die zelf een Galliër, welligt een Menapiër was. Domburg of Domini - burgum schijnt behoort te hebben tot de civitas Heraclea, door julianus met meer andere civitates, nadat hij de Saliërs onderworpen had, hersteld, terwijl vervolgens de Angel-Saxen het getal burgen of steenhuizen meer en meer hebben vermenigvuldigd, b.v. Burgt op Schouwen, Middelburg, Oostburg, Rodenburg.
Het derde Hoofdstuk is eene proeve van verklaring der Zeeuwsche gedenkstukken, welke betrekking hebben op de godsdienstige begrippen der aloude Zeelanders. Met al wat de Schrijver zegt nopens de Nerthusdienst der Germanen, nopens de Triade van Nehalennia, Nerthus of de Moeder-Aarde, de Magna Mater, het voortbrengende beginsel in de schepping, gelijk dat in de nieuwe hal of het nieuwe door Keizer postumus, den Galliër, gestichte heiligdom, in verband met Hercules Magusanus, Odin, Ormusd, de zon of

{==741==} {>>pagina-aanduiding<<}
het licht gevende, en Neptunus, Niördt of het water aanbrengende beginsel, vereerd werd; ook nopens de vereering derzelfde Nehalennia, in verband met de zinnebeelden der vier jaargetijden: met dat alles kan Referent zich hoofdzakelijk vereenigen, en het spijt hem alleen, dat hij, om de perken eener recensie niet te buiten te gaan, geen uitvoeriger verslag daarvan geven kan. Alleen kan hij nog niet toegeven, dat onze voorouders oorspronkelijk God zelven zouden hebben aangebeden, verzinnelijkt in de hoofdkrachten der schepping en in de wisseling der jaargetijden, gelijk de Schrijver beweert, inzonderheid in zijn Besluit, bl. 276. De Schrijver noemt dit ook wel Natuurvereering, maar het blijft ons altijd Veelgodendom. Trouwens de rede streeft wel naar eenheid, en van daar hebben alle volken, zoo ras zij in beschaving gevorderd zijn, eenen Oppergod, en denken dezen des te verhevener, naar mate de rede meer heerschappij heeft gekregen over de zinnelijkheid. Maar werkt de rede synthetisch, en ontspruit daaruit eindelijk het Monotheïsme, het verstand daarentegen, onderworpen aan de vormen der zinnelijkheid, werkt meer analytisch; het ontbinden, verdeelen en vergelijken van goddelijke werkingen en natuurkrachten leidt alzoo de minder ontwikkelde volken tot Polytheïsme. Onze voorouders aanbaden waarschijnlijk de grondkrachten van licht en water als bevruchtende, en de grondkracht der in maan en aarde aanwezige stof, als barend of voortbrengend beginsel. Zij beschouwden, in tegenstelling met de Odinvereerders in Scandinavië, gelijk de Nerthusdienaars in Germanië, de alles barende stoffe als de groote Moeder en opperste Godheid, de bevruchtende krachten als ondergeschikte Goden,
hare dienaren; maar zij zullen, ook vóór de invoering van beeldendienst en tempels, hunne Goden niet als loutere zinnebeeldige voorstellingen hebben aangemerkt, en na de invoering der beelden zullen zij van geloofsbegrip niet zijn veranderd; ja nooit zullen zij de beelden zelve, maar alleen de Goden hebben gehuldigd, die door de beelden werden verzinnelijkt. Referent kan dus niet instemmen met de door den Schrijver, bl. 146, opgegeven tijdperken van godsdienstig verval. Gaarne wil hij diezelfde tijdperken, wat den vorm der gods- en godenvereering aangaat, eveneens onderscheiden; maar als de Schrijver zegt: ‘Het eerste tijdperk bevat de Natuurdienst. Gedurende deze periode woonde het goddelijke nog in de ge-
{==742==} {>>pagina-aanduiding<<}
wrochten der Godheid; in rotsen en heuvelen, in stroomen en bosschen enz.; die evenwel hierom nog geene Goden waren;’ dan zou Referent dat slot er van aflaten, en liever in de plaats stellen, in welker krachten en werkingen men onzigtbare Magten of Goden erkende. Men zie, over de trapswijze ontwikkeling van de openbaring der waarheid, Dr. k.g. bretschneider, de godsdienstige geloofsleer volgens Rede en Openbaring, te Amsterdam, bij hendrik frylink, 1844. Iste Deel, bl. 244-247 en 268 en volgende. Was niet reeds de Grieksche godenvereering eene verbetering van de oude Titans-dienst of vereering der groote natuurkrachten? Werd zeus of jupiter niet meer en meer de Pater omnipotens, qui res hominum ac deorum, qui mare et tellus variisque mundum temperat horis; unde nil majus generatur ipso, nec viget quidquam simile aut secundum? Bepaalde men zich niet meer en meer tot de apotheose van menschen? begon men de oudere Goden en de vergode menschen niet eindelijk als engelen en
heiligen aan te merken, gelijk wij thans zouden zeggen? Was dit niet de geest des wijsgeerigen heidendoms in de derde eeuw? En zoude men dus niet eer mogen aannemen, dat onze voorouders toen betere denkbeelden hadden, dan tijdens de ruwe natuurdienst, ofschoon zij nehalennia aanbaden als de opperste Godheid, geholpen door Goden, haar ondergeschikt? - Wij onderwerpen deze vragen aan beter oordeel, en wenschen ten slotte, dat het Zeeuwsch Genootschap dikwerf de gelegenheid hebbe, soortgelijke uitmuntende werken, als de hier aangekondigde, te bekroonen en uit te geven.




Overzigt van het werk van den Heer Eduard Ducpétiaux, Inspecteur - Generaal der Gevangenissen in België: Mémoire à l'appui du projet de loi sur les prisons, présenté à la Chambre des Représentants de Belgique, dans la séance du 3 Décembre 1844, door Mr. L.G. Vernée, Regter-plaatsvervanger bij de Arrondissements-Regtbank, te Hoorn. Te Hoorn, bij P.J. Persijn. 1846. In gr. 8vo. XII en 118 bl. f 1-80.

Het hier vermelde werk van den Heer ducpetiaux in den boekhandel niet algemeen verkrijgbaar gesteld zijnde, werd de Heer vernée te rade, daarvan een Overzigt te ge-
{==743==} {>>pagina-aanduiding<<}
ven, ten einde hetzelve, op deze wijze, ter kennis van zijne landgenooten te brengen; en deze vinden hier, in een beknopt bestek, alles bijeen, wat in het oorspronkelijk geschrift uitvoeriger behandeld is geworden. Na eene Inleiding wordt, in IV Hoofdstukken, gehandeld: 1o. Over den tegenwoordigen staat der Gevangenissen in België; 2o. verslag gedaan van het Boetestelsel, een onderzoek ingesteld naar de verschillende hervormingsstelsels voor Gevangenissen, en de redenen opgegeven, waarom aan het Afzonderingstelsel de voorkeur moet gegeven worden; 3o. worden eenige gronden ten voordeele van het stelsel van eenzame opsluiting in het midden gebragt, en 4o. worden de tegenwerpingen, onderzocht, welke men tegen genoemd stelsel maakt, en eenige ophelderingen medegedeeld omtrent den arbeid, de Godsdienstoefeningen, het onderwijs, den gezondheidstoestand, de recidivisten, de wijze van aanbouw, en de uitgaven.
Ons bestek gedoogt niet, nopens dit Overzigt, in eene nadere beschouwing te treden. De opgave van hetgeen in hetzelve wordt aangetroffen is, trouwens, ook genoeg, om te doen zien, hoe veel belangrijks hier wordt aangetroffen, allezins geschikt om het Boetestelsel uit het ware oogpunt te beschouwen en, met juistheid en kennis van zaken, te beoordeelen.
Over het algemeen is toch die kennis bij onze landgenooten nog hoogstgebrekkig, en hieraan is het voornamelijk toe te schrijven, dat vlugschriften of courantartikels, wier opstellers het Boetestelsel vijandig zijn, doorgaans, bij het niet genoegzaam ingelicht publiek, eenen gereeden ingang vinden. De Heer vernée heeft zich hierom door dezen zijnen arbeid verdienstelijk gemaakt, inzonderheid bij de zoodanigen zijner landgenooten, die, door hunne onderscheidene maatschappelijke betrekkingen, met gevangenissen en gevangenen in eene bepaalde aanraking geplaatst zijn. Het meergenoemd stelsel toch is bereids door onze regering, voor de aangeklaagden en beschuldigden, in de Huizen van Arrest, aangenomen en tot een begin van uitvoering gelegd; terwijl de discussiën over het eerste Boek van het Strafwetboek, in de laatstgehoudene zitting der tweede Kamer van de Staten-Generaal, hebben doen zien, dat er geene bedenkingen bij dat Staatsligchaam bestaan, waarom hetzelve zoude aarzelen, het stelsel van afzondering in de Nederland-
{==744==} {>>pagina-aanduiding<<}
sche Strafwetgeving op te nemen, en is het tijdstip welligt nabij, dat dit stelsel ook hier te lande zal worden ingevoerd. In dit geval is de kennis aan hetzelve onmisbaar voor allen, die met gevangenissen en gevangenen in betrekking staan, vooral dáár ter plaatse, waar de nieuwgebouwde eellulaire gestichten zullen verrijzen.
Op de volledige kennis van het stelsel en deszelfs zuivere en onvoorwaardelijke toepassing is de goede uitslag gegrond. Wie het ten deele wil, of met een ander systeem vereenigd toepast, de gevangenlokalen niet naar eisch inrigt, of gebreken in de administratie over het hoofd ziet, wachte zich, de nadeelige gevolgen aan het stelsel te wijten, hetwelk voor eene gebrekkige of verkeerde toepassing nimmer aansprakelijk worden kan. Mogt het werkje van den Heer vermée dienstbaar wezen, om onze landgenooten van de waarheid dezer stellingen te overtuigen, opdat men zich hoede voor misslagen, die men zich elders te laat beklaagd heeft!
Geheel in dien geest heeft onlangs het te Frankfort gehouden Poenitentiair Congres geoordeeld, ondanks het gevoelen van eenige weinigen, die, óf het Boetestelsel niet genoegzaam kennende, óf nopens hetzelve bevooroordeeld, van meening zijn, dat men Pennsylvanië en Auburn, bij eene langdurige gevangenschap, zou kunnen vereenigen. Eene grove dwaling! vermits de gekoesterde meening op geenen redelijken grondslag rust en geheel in strijd is met de verkregene ondervinding.
Dit weinige zij ter aanbeveling van dit werkje genoeg, hetwelk, blijkens de lijst van inteekenaren, bereids in veler handen is, maar door ons vooral dáár gewenscht wordt, waar het wezentlijk nut zal kunnen stichten. Inderdaad, in geene onzer gevangengestichten behoorde het te ontbreken.




Opmerkingen en Wenken voor Onderwijzers. Gevolgd van eene Bijlage over orde en tucht in de School. Door S. Talsma, Hoofdonderwijzer te Roordahuizum. Te Groningen, bij M. Smit. 1846. In kl. 8vo. 48 bl. f :-20.

Dit kleine stukje doet den Onderwijzer talsma kennen als een man, die over de vereischten van zijn nuttig, maar te ondankbaar beroep ernstig heeft nagedacht. Zijne denk-
{==745==} {>>pagina-aanduiding<<}
beelden en voorslagen verdienen alle aanbeveling; en, ofschoon wij over sommige bijzonderheden onze denkbeelden gaarne mededeelden, is het daartoe hier de plaats niet, zoodat wij ons met eene eenvoudige aanprijzende aankondiging moeten vergenoegen.




Abbadona. Eene Voorlezing door H.P. Timmers Verhoeven, Theol. Doct., Predikant der Nederduitsche Hervormde Gemeente te 's Gravenhage. Te 's Gravenhage, bij P.H. Noordendorp. 1845. In gr. 8vo. 80 bl. f :-60.

Onder de wezens, die het dichterlijke en scheppende genie van den beroemden klopstock in zijnen Messias doet optreden, en waarvan wij er nu in den hemel, dan op de aarde, dan weêr in de verblijven der hel aantreffen; en die ons hier met hoogachting en eerbied, daar met medelijden en droefheid, elders met verbazing en afgrijzen vervullen, behoort buiten twijfel de gevallen engel des afgronds abbadona. Dat dichterlijke ideaal is voorzeker een der schoonsten in klopstock's gedicht, bij welks beschouwing wij dan ook niet kunnen nalaten den dichter in al zijne grootheid en verhevenheid, in al zijne kracht en stoutheid te bewonderen.
Het bevreemdt ons dus niet, dat zoo vele lezers van de Messiade en bewonderaars van de personen en karakters, die er in voorkomen, altijd met den abbadona hoog ingenomen zijn geweest. Zij alleen ook kunnen er geen vrede meê hebben, die van Gods vergevende liefde in christus te bekrompene denkbeelden koesteren, en beven op de gedachte, dat die abbadona zal zalig worden, zoo als ten tijde van klopstock hier en daar in Duitschland met veler orthodoxe dweeperij en verblinding het geval was; doch, van het oogenblik af, dat wij den door hoogmoed verblinden engel ontmoeten, tot dat wij uit den hemel hem eene genade en vergeving hooren aankondigen, die ons de goddelijke liefde in al hare volheid openbaart en ons tot tranen toe verteedert; overal, door het geheele gedicht, wekt abbadona onze klimmende belangstelling, want (en wij zeggen het den Heer timmers verhoeven na) geen karakter is door den zanger zoo belangwekkend, met zoo veel menschkundig gevoel geschetst als het zijne.

{==746==} {>>pagina-aanduiding<<}

De poging, om, niettegenstaande de bekendheid des karakters, die belangstelling levendig te houden, komt in hooge mate in het voor ons liggende stuk uit. Het gansche opstel draagt er de blijken van; en men bespeurt het op bijna iedere bladzijde, dat de Schrijver alles heeft aangewend om dat doel te bereiken, waarin hij dan ook voortreffelijk is geslaagd.
Waar kunstregters soms den abbadona beschouwden en voorstelden, was het meer om bij de verschillende hoofdtrekken in zijn karakter stil te staan, en hierbij eenige letter- en menschkundige aanmerkingen te voegen; hier echter staat de abbadona in zijn geheel voor ons; hier is alles zamengevat, wat hem, bij zijne verschijning op het dichterlijke tooneel, waar ook en wanneer, karakteriseert; alles naar waarheid, met kracht en juistheid geteekend.
De Redenaar heeft het denkbeeldige wezen van klopstock op den voet gevolgd; hij heeft het, als 't ware, bespied, en wij zien het in al die handeling, in al die rusteloosheid, in al dien twijfel, in al dat schrikkelijk verhevene, dat ook in het kwaad plaats vindt, omdat, gelijk sulzer elders zegt, zelfs in de goddeloosheid iets zijn kan, dat men bewondert; maar ook tevens in al dat verteederende en aandoenlijke, dat ons klopstock, als den vindingrijken, gevoelvollen, menschkundigen, verhevenen en in dezen onnavolgbaren zanger, kennen doet.
Het geheele overzigt, met de daartusschen gevlochtene dichterlijke plaatsen uit het heldendicht, is eene keurige proeve van smaak en stijl. Wij lezen, lezen voort, en wij reikhalzen, al staat de negentiende zang, waarin abbadona's lot wordt beslist, ons in het geheugen geprent, om ook hier den afloop te vernemen; tot dat eindelijk de Redenaar het: ‘Kom, abbadona! kom tot uw Ontfermer!’ uitspreekt; maar het dan ook niet waagt om verder iets in het midden te brengen, omdat wij van het verheven aandoenlijke de weêrga niet kennen. Eene zeer korte aanstipping van de vreugde des in Gods gunst herstelden Seraphs, bij het halleluja des hemels, is de laatste toets, die de schoone schilderij voltooit. De Heer timmers verhoeven gevoelde, wat de Hoogleeraar van kampen, in zijne Verhandeling over de nieuwere Heldendichten, van dat tooneel gewagende, zegt: ‘hiervan kan men geene koele, flaauwe schets geven: men leze het bij den Dichter, en vocle zich

{==747==} {>>pagina-aanduiding<<}
weggesleept in verrukking.’ Slechts een enkel woord rigt de Spreker nog tot zijne hoorders; maar zóó doeltreffend, zóó in verband met het voorafgaande, dat niets den indruk verzwakt, daar hij, geheel in den geest des onderwerps, eindigt met te zeggen: ‘Mogten wij eens als de elóa's en de gabriël's, mogten wij als de geredde abbadona's leven!’
Het was een gelukkig denkbeeld van den WelEerw. timmers verhoeven, zulk eene stoffe te behandelen, maar niet minder een gelukkige inval van den WelEerw. Dr. schotel, thans Predikant te Tilburg, zijnen vriend tot de uitgave van deze voorlezing aan te sporen, en hem die taak gemakkelijk te maken, door voor eenen uitgever en het daaraan verbonden werk te zorgen, gelijk uit eenen voor het stuk geplaatsten hartelijken brief van eerstgenoemde aan laatstgemelde blijkt.
Beiden deze heeren hebben dus alle aanspraak op onzen dank; en schoon onze aankondiging wel wat laat geschiedt, zal ze toch niet te laat zijn om velen op te wekken zich deze rede aan te schaffen. Ze zal wel, zoo lang de Messiade gelezen en bewonderd wordt, bij alle commentariën en bijdragen, die over het gedicht en de daarin voorkomende karakterschilderingen geschreven zijn, als eene verklaring en schitterende in het licht plaatsing beschouwd worden van een der belangwekkendste karakters, die immer door het penseel eens dichters geteekend werden.
Mogt de Heer timmers verhoeven ons meer op dergelijke kamerverlustigingen, zoo als hij ze gelieft te noemen, onthalen, en ze geene rustplaats bij zijne overige papieren aanwijzen! Voor de goede ontvangst en den algemeenen bijval strekt deze proeve zijn Eerw. ten zekeren waarborg.




Meester Paul, waarheid en verbeelding, door den Schrijver van het Iets over Oom Thomas. Te Groningen, bij J. Oomkens. 1844. In gr. 8vo. 143 bl. f 1-40.

Dit werkje behelst eene treffende afschildering der verschillende karakters, die zich in ons vaderland, op zoodanig tooneel als zich de Auteur gekozen heeft, vertoonen. ‘Een eenvoudig land - dominé. Een man aller achting en eere waardig. Een waarlijk verlicht, beschaafd en gemoedelijk

{==748==} {>>pagina-aanduiding<<}
Christen, die aan zijne herderlijke waardigheid den glans en luister van echte deugd en Christenzin huwde, en nogtans in het grootste gedeelte zijner gemeente onbemind, ja zelfs voor velen een steen des aanstoots was. Waarom, vraagt ge? Alleen omdat hij het: strijd, om in te gaan, den grondtoon des Evangelies noemde; terwijl de leden zijner dweepzieke kudde, liever dan te strijden, hunne wapenen op het altaar der onmagt nederlegden.’ De Notaris Mr. Godefridus Snip, een zeer vermogend man. ‘Hij was uiterst beleefd, tot zelfs in kleinigheden toe, galant jegens de vrouwen, regt onderhoudend in zekere gezelschappen, zoodra hij er de eerste persoon was, in welk geval zijne verhalen doorgaans voor zeer geestig doorgingen; in één woord, een man naar de wereld, die in alle nederigheid zichzelven beviel en behaagde. Hadt ge hem den conversatietoon hooren aanslaan in het midden van menschen, wier verstand en menschenkennis voor de zijne moesten onderdoen, waarlijk, ge zoudt u verbeeld kunnen hebben, beurtelings een geleerde en eenen engel te hebben hooren spreken. Gij hadt den man lief gekregen om zijner nederigheids wille, terwijl gij hem hemind zoudt hebben om zijne strikte eerlijkheid en uitnemende menschenliefde, welke beide deugden in al de verhalen, welke hij opdischte, als juweelen van het echtste water, u in de oogen schitterden. Doch het zou u naderhand tevens in de ziel leed gedaan hebben, als ge, na zijn vertrek, zijne vroegere zoo aandachtige toehoorders over hem hadt hooren spreken, ja zelfs tegen hem hadt hooren uitvaren, als ware hij een karakterlooze geldwolf.’ Zietdaar een paar der hier voorkomende mannelijke karakters. Ook die der in het verhaal afgeschetste vrouwen, gelijk de Schrijver te regt van een der door hem beschrevene personen zegt, zijn geheel naar het leven geteekend, en misschien ontmoet deze of gene van zijne lezers in haar oude bekenden.
Mevrouw Lijster, eene coquette weduwe, welke, ofschoon zij den zomer van haar leven reeds had zien voorbijsnellen, echter nog billijke aanspraak mogt maken op vrouwelijk schoon. Hare dochters zagen er lief uit. Wie haar ontmoette en met een oppervlakkig oog gadesloeg, had mogelijk met den Heremyt van vader cats gezegd: ‘'t Zijn gansjens;’ terwijl hij, bij nadere kennismaking, even als gene, er op had kunnen laten volgen: ‘een slim en olijk goed.’ - Al deze per-
{==749==} {>>pagina-aanduiding<<}
sonen bewegen zich rondom den held des verhaals, intriguéren, beoordeelen, haten of beminnen elkander binnen den engen kring der zamenleving op een afgelegen landelijk Drentsch dorp, voeren met nog eenige anderen een drama op, van hetwelk de Schrijver ons een fragment mededeelt, hetwelk, oordeelkundig gekozen, den eindelijken afloop doet gissen, en in zoo ver de verwachting niet onbevredigd laat, maar tevens begeerig maakt naar soortgelijke voortbrengselen van de menschenkennis des Schrijvers. Wij eindigen ons verslag met de getuigenis, dat wij niet twijfelen, of lezers van eenigen goeden smaak zullen even zeer met genoegen als met nut aan de lezing van dit werk hunnen tijd besteden.

's Levens bitter en zoet, geschetst door eene Vrouw. Te Haarlem, bij de Erven F. Bohn. 1845. In gr. 8vo. 276 bl. f 2-80.

Paul en Josephine, of de Smokkelaars. Kersavond, en: Een nacht in het gebergte, dus luiden de bovenschriften der drie verhalen, welke deze bundel bevat. Aan eene soortgelijke verzameling derzelfde Schrijfster, vroeger in onze taal overgebragt en bij dezelfde Uitgevers in het licht verschenen, mogt de bijval van ons publiek ten deel vallen. Het thans aangekondigde werk verdient evenzeer eene gunstige ontvangst, wegens het aangename onderhoud, hetwelk de lezing voorzeker verschaffen zal; terwijl de waarde der deugd en het goede en wijze van de handelingen der Voorzienigheid in het regelen van de lotgevallen der menschen, zoo wel in des levens bitter als in deszelfs zoet, allerwegen in het helderste licht wordt voorgesteld. Niettegenstaande de Nederduitsche spelling in deze vertaling over het geheel zuiver is, zijn toch de sporen van het karakter der taal, waaruit het in de onze is overgezet, niet zoo volkomen weggewischt, of men wordt er hier en daar aan herinnerd, dat men geen origineel, maar slechts eene kopij ontvangt. Wij zouden voorbeelden kunnen aanvoeren, maar doen zulks niet, ten einde, blijkens den door ons aan het werk toegekenden lof, onze landgenooten van de lezing niet af te schrikken. Wij stipten het slechts even aan, om den Vertaler, wien het niet aan eenen gekuischten smaak ont-
{==750==} {>>pagina-aanduiding<<}
breekt, aan te sporen, om, bij zijne zuivere spelling, zich ook op het voeren van eenen echt Nederlandschen stijl toe te leggen.

Het Krekeltje in den schoorsteen. Eene Vertelling bij den huisselijken haard, door Ch. Dickens. Met Platen. Te Amsterdam, bij S. de Grebber. 1846. In 12mo. 124 bl. f 1-50.

Wij behoeven weinig ter aanprijzing van dit boekje te zeggen, het verhaal, dat hier wordt gegeven, is aan velen reeds bekend uit het Leeskabinet en uit de Tijd, en werd daar, althans in het eerste dezer tijdschriften zeker, met genoegen gelezen. Doch laat dit u niet terughouden van het koopen van dit aardige boeksken! Hier vindt gij in zijn geheel, wat u daar slechts gedeeltelijk werd medegedeeld, en zoo men ook hier en daar eene enkele zinsnede zou willen missen, dat geheel is toch zoo bevallig en in den besten geest van dickens, dat het jammer ware, zoo gij het niet kendet, indien gij smaak in zijnen schrijftrant vindt. Rec. is het geheel eens met den Vertaler, dat de minachting, waarmede de bewerker van het verhaal in de Tijd daarover spreekt, onverdiend is. Doch Ree. heeft zich nog onlangs op nieuw overtuigd, dat boudewijn bij al zijne bekwaamheid de man niet is, die bevoegd is om over dickens te oordeelen. Bij den beklagelijken boekverkooperstwist over de uitgave van den nieuwen roman van dickens, waarvan eene vertaling bij frijlink en eene door boudewijn het licht zou zien, (een twist, in zekeren zin gelukkig bijgelegd, maar, gelijk wij vreezen, ten nadeele van het publiek) had Ree. aanleiding, om de eerste aflevering der beide vertalingen te vergelijken, en bespeurde, dat boudewijn met krachtige hand het snoeimes gebruikt had. Jammer, dat hij het met zoo weinig oordeel doet, en den Hollandschen lezer zoo veel onthoudt, wat tot de schildering van personen en karakters volstrekt noodig is, en waarin juist de kunst van dickens is op te merken; het geheele tooneel b.v., waar de oude scheepsinstrument-koopman, die zijnen neef zoo gaarne van de zee wil terughouden, als tegen wil en dank door zijne verhalen en gesprekken den jongen hoe

{==751==} {>>pagina-aanduiding<<}
langer zoo meer aanvuurt. Dat snoeijen heet dan in de Tijd het boek van gerektheden zuiveren en voor den Hollandschen lezer regt aangenaam maken! Als dickens het wist, hij zou met kracht protesteren.
Op gelijke wijze was met het Krekeltje gehandeld, dat ons hier thans in zijne eigenlijke gedaante wordt aangeboden. De vertaling komt ons voor regt goed te zijn, en wij wenschen, dat vele lezers door het koopen van dit boekje zich overtuigen, dat dit stukje meer en beter is, dan men hun door verminkte overbrengingen heeft willen doen gelooven. Jammer, dat het niet helpen zal, om de firma Dombey en Zoon getrouwer te doen overbrengen!




Joannes en Theagenes. Eene Legende uit de Apostolische Eeuw, door Bernard ter Haar. Derde Druk. Te Arnhem, bij Is. An. Nijhoff. 1846. In gr. 8vo. X en 106 bl. f 1-80.

Wat hebben wij meer te doen, dan eenvoudig het verschijnen van dezen derden druk aan te kondigen? Reeds bij den eersten druk hebben wij het schoone dichtstuk beoordeeld en aangeprezen. Eene toen door ons gemaakte bedenking vinden wij hier ter hart genomen, en daaraan is althans eenigzins te gemoet gekomen door het inlasschen van de beschrijving van het Heidensche offerfeest, bl. 29. Overigens beveelt deze druk zich door sierlijkheid en netheid boven den vorigen zeer aan, en strekt ons tot een aangenaam bewijs, dat dit stuk door ons publiek naar waarde geschat wordt. Dat moge het op den duur!




Alice, of de jonge Huismoeder. Vrij vertaald uit het Fransch, naar Mevrouw de la Faye Brehier, door A.B. van Meerten, geb. Schilperoort. Met Platen. Te Amsterdam, bij P.N. van Kampen. 1846. In post 8vo. IV en 242 bl. f 1-90.

De verdienstelijke Schrijfster van zoo menig oorspronkelijk werkje, ten behoeve van kinderen, jongelingen, meisjes, ja dienstig ook voor menigen volwassene. levert hier thans

{==752==} {>>pagina-aanduiding<<}
eene vrije vertaling van Alice uit het Fransch van Mevr. de la faye brehier, die zich ook door andere geschriften reeds eenen loffelijken naam verworven heeft. In de Voorrede betuigt Mevr. van meerten: ‘Onze Nederlandsche meisjes, wier smaak nog niet overprikkeld en daardoor bedorven is, kunnen uit deze eenvoudige geschiedenis leeren, wat men, zelfs in nog zeer jeugdigen leeftijd, bij eenen vasten wil, een juist gevoel van zijne pligten en een geloovig vertrouwen op God, in staat is tot stand te brengen, en hoe waar het volksspreekwoord is: mensch! help u zelven, zit niet moedeloos neder, maar sla handen aan het werk, en God zal u helpen en Zijnen zegen verleenen!’ - Ref. beäamt dit geheel, mits men het alles niet in eigene kracht of eigengeregtigheid doe, maar steunende op de kracht, die van boven is. In dien geest is het hier dan ook geschied. Men leest dit werkje met boeijende en blijvende belangstelling; het heeft eene inderdaad zeer prijzenswaardige strekking; zelfs meer in jaren gevorderden zullen 't met genoegen en zelfs eenige stichting lezen. Het is inderdaad aangenaam te ontwaren, hoe vloeijend en los deze vertaling geslaagd is. Hoe zelden is dit het geval! Wij kennen vertalingen, waarbij men zelfs door den titel reeds aan het oorspronkelijke werk onregt deed, en daardoor toonde, dat men niet eens deszelfs strekking verstond. Le Visiteur du Pauvre van degérando bijv. heet in de vertaling de Vriend der Armen; terwijl het geheele oorspronkelijke geschrift dient, om te bewijzen, hetgeen de Fransche titel aanduidde, hoe men, om de armoede wèl te kennen, de armen bezoeken moet. Mevr. van meerten levert hier eene vertaling, die van een oorspronkelijk werkje al de uiterlijke kenmerken draagt, zóó goed is de overzetting geslaagd. Bl. 191 is
er eene misstelling ingeslopen, met den naam Jufvrouw (lees: Juffrouw) beverlei in plaats van colmar. Mogten vele jeugdige Lezeressen rijke vruchten van dit werkje trekken; dit zal gewis de beste belooning voor Schrijfster en Vertaalster wezen. Mevr. van meerten levere ons nog menige proeve, hoe, rijper leeftijd, rijke ondervinding en onverflaauwde ijver, met Christelijk geloof verëenigd, ten beste van het jonger geslacht heilzaam aangewend en met zegen bekroond wordt!

V.








{==1==} {>>pagina-aanduiding<<}

Mengelwerk.

Redevoering over Nicolaas Cornelis de Fremery.

Door W. Vrolik, Hoogleeraar te Amsterdam. (*)

M.M.H.H. geachte Bestuurders en Leden der Maatschappij!

Het is niet zonder eenigen schroom, dat ik voor u optrede. Hetgene ik, luidens den beschrijvingsbrief, ga ondernemen, wijkt zoo geheel af van de gewoonten dezer Maatschappij, dat ik mij ter naauwernood durf vleijen, met de goedkeuring van allen. En toch, hoezeer ik mij ook door de vrees voor afkeuring gedrukt voele, verheug ik mij, dat de welwillendheid van het Bestuur mij vergunt, het woord tot u te voeren. Het herdenken aan de verdiensten van een afgestorven medelid is ongetwijfeld eene afwijking van den gewonen gang der werkzaamheden dezer vergadering, maar waarom zoude zij te misprijzen zijn? Is het niet veeleer wenschelijk, dat eene maatschappij, zoo eerbiedwaardig om haar langdurig bestaan, zoo verdienstelijk om hare werken, en zoo hoog geplaatst om hare uitstekende deelgenooten, door haar voorbeeld optrede tegen de onverschilligheid, met welke men afgestorvenen heeft behandeld! Hoe vele verdienstelijke mannen toch zagen wij sedert eenige jaren weggerukt,

{==2==} {>>pagina-aanduiding<<}
zonder dat eene enkele stem zich tot hunnen lof verhief! Thyssen, moll, van marum, om van vele anderen niet te spreken, stierven, en het was alsof met hen tevens alle herinnering aan de scherpzinnigheid en geleerdheid van thyssen, aan de veelomvattende kennis en geestige sierlijkheid van moll, aan den stalen ijver en voortdurenden geest tot onderzoek van van marum, onder hun lijkgesteente bedolven was geworden. (*) Waaraan is deze nalatigheid toe te schrijven? Is het ondankbaarheid, welke ons mannen doet vergeten, aan wie wij zoo veel verschuldigd zijn, of is het veeleer de koortsachtige haast, door welke wij voortgezweept worden, welke ons verbiedt op hen terug te zien, ons ontvallen in het midden der snelle vaart, in welke wij voortrennen? Doch, welke dan ook de oorzaak dezer nalatigheid zij, de schuld blijft niet minder groot. Door haar te erkennen is de eerste stap op eenen beteren weg gedaan, welken ik van harte wensch, dat velen, welsprekender dan ik, zullen volgen, opdat wij tot de vrome gewoonte onzer voorvaderen terugkeeren, aan wie onze letterkunde zoo menige uitmuntende lijkrede verschuldigd is.
Ik waag daartoe eene poging, hoe onvolkomen zij dan ook wezen moge, uwe toegevende aandacht verzoekende, terwijl ik over wijlen ons oudste medelid, nicolaas cornelis de fremery, zal spreken. De aanleiding tot deze voordragt komt mij en welligt ook u, G.T., gepast voor. Had het de Voorzienigheid behaagd, zijn leven nog eenige maanden te doen voortduren, zoo ware een ander en ongetwijfeld een meer bevoegde opgestaan, om den ijverigen man geluk te wenschen met het vijftigjarig lidmaatschap dezer maatschappij, hetwelk juist op dezen dag stond vervuld te worden. Het was echter bij Hoogere Magt anders besloten! Het werd hem niet vergund dien plegtigen dag te beleven, aan ons allen ontzegd hem te zien in het mid-
{==3==} {>>pagina-aanduiding<<}
den eener vergadering, in welke hij vroeger zoo zelden gemist werd. Zal het dan vreemd zijn, dat wij dit gemis herdenken, en eenige oogenblikken aan zijne nagedachtenis toewijden?
Nicolaas cornelis de fremery werd den 10 Januarij des jaars 1770 geboren te Overschie, en was de zoon van petrus isaäcus de fremery, Predikant aldaar en johanna catharina van thiel. Door het beroep van zijnen vader naar 's Hertogenbosch kwam hij aldaar in kennis met den toenmaligen Kapitein, later Generaal Majoor voet, die door den leergierigen knaap daartoe opgewekt, hem lessen gaf in de meetkunde, en welligt hierdoor de eerste gronden legde tot den wetenschappelijken zin, welke de fremery, gedurende zijn geheele leven, gekenmerkt heeft. In den jare 1785, en derhalve reeds op vijftienjarigen leeftijd, werd hij als student aan de Hoogeschool te Leyden ingeschreven, alwaar hem het voorregt te beurt viel, tot leermeesters te vinden, mannen als dionysius van de wijnpersse, eduard sandifort, nicolaas george oosterdijk, nicolaas paradijs, voltelen en later sebald justinus brugmans, wiens lessen hij wel minder volgde, maar van wiens leerzamen omgang en wetenschappelijke gesprekken hij ongetwijfeld veel nut getrokken heeft. Het laat zich verwachten, dat hun onderwijs, hunne gesprekken en hun voorbeeld eenen grooten invloed op den jeugdigen kweekeling gehad hebben, en dat hij in hunne gehoorzalen den geest van onderzoek en de zucht naar waarheid zal hebben verkregen, die, bij zijnen warmen ijver voor al wat schoon en goed is, de hoofdtrekken van zijn karakter uitmaken. Spoedig gaf hij dan ook blijken van zijnen uitmuntenden wetenschappelijken aanleg, toen hij, naauwelijks 20 jaren oud zijnde, den 20 Maart van den jare 1790 zijne Dissertatio philosophica inauguralis de fulmine verdedigde, en hierdoor tot Doctor in de wijsbegeerte bevorderd werd. In den Algemeenen Konst- en Letterbode van 28 Mei 1790 wordt dit proefschrift met
lof vermeld, en opmerkelijk genoeg is het, dat in deze recensie op den

{==4==} {>>pagina-aanduiding<<}
schrijver als op een voorbeeld ter navolging wordt verwezen, aangezien ‘zij,’ d.i. de aaustaande geneesheeren, gelijk de berigtgever zegt, ‘daarin het gelukkigst slagen, die zich het ijverigst op de wijsgeerte en vooral op de natuurkunde hebben toegelegd.’ Zoo werd in den jare 1790 reeds de waarde der natuurkundige wetenschappen gehandhaafd, wier onmiskenbaar nut wij in de geneeskundige stormen van onzen tijd, als ware het eene geheel nieuwe zienswijze, met drift en warmte hebben zien aangeprezen worden. Het strekke ten bewijs, dat toenmaals de geest niet zoo onwetenschappelijk was, als men het tegenwoordig wel eens wil doen voorkomen, en dat, al stonden dé natuur- en scheikunde toen niet op hun tegenwoordig standpunt, het er verre af was, dat zij niet met ijver werden beoefend. De fremery althans was, gelijk zijne philosophische studiën zulks toonen, van het bewustzijn doordrongen, dat elk aanstaand geneesheer aan dezelve onmisbare behoefte heeft, als voorbereiding tot de eigenlijke geneeskunde. In zijne lessen en gesprekken straalde aanhoudend zijne overtuiging daaromtrent door, en ging aldus op hen over, die het voorregt hadden in zijne nabijheid te leven. Onder deze hebben enkelen het gebouw, waarvan hij de grondslagen had gelegd, verder opgetrokken, en daarbij welligt te veel vergeten, aan wien zij oorspronkelijk de geschiktheid daartoe te danken hadden. Zoo men deze toen reeds heerschende zucht voor de natuurkundige wetenschappen, aan welke wij zoo vele groote mannen, en vooral den voortreffelijken van swinden verschuldigd zijn, in overweging neemt, moet het zeker verwondering baren, dat de strijd omtrent hare waarde nu nog met zoo veel hevigheid behoeft gevoerd te worden, en vreemder nog moet het schijnen, dat, in weerwil van al de overdrijving en de hevigheid, met welke hij gevoerd wordt, men niet mag betwijfelen, dat de wezentlijke zucht tot studie, en de ware liefde
voor wetenschap bij ons eenen tijd lang eerder gekwijnd dan gebloeid hebben, eerder verdoofd dan opgewekt zijn geworden. Het is hier noch de plaats, noch de tijd, de redenen der ver-
{==5==} {>>pagina-aanduiding<<}
mindering van wetenschappelijken zin bij onze landgenooten na te gaan. Het onderwerp is echter te gewigtig, en ook te veel in verband met al die gene, welke tegenwoordig zoo dikwerf worden besproken, om mij in het midden eener schaar van hooge Staatsbeambten, van leden der Nationale vertegenwoordiging, en van zoo vele Hoogleeraren niet tot de vraag geregtigd te voelen, of men bij ons het wetenschappelijk onderwijs niet aan te veel banden gelegd, hetzelve al te reglementair, en vooral in te veel van elkander geheel afgezonderde tijdperken gescheiden heeft? In den tijd, toen de fremery zich aan de Leydsche Hoogeschool voorbereidde, was de studie ongetwijfeld op eenen meer liberalen voet dan nu ingerigt, en hoe nuttig zulks voor veelzijdige ontwikkeling was, kan zijn voorbeeld en dat van velen zijner tijdgenooten leeren. Na zich op gemelde wijze tot de bestudering der geneeskundige wetenschap voorbereid te hebben, gaf hij zich geheel aan haar over, vooral onder de leiding van nicolaas paradijs, voor wiens philosophischen geest hij steeds de grootst mogelijke achting gekoesterd heeft. Hij hield zich gedurende drie jaren met haar bezig, en werd, op drieëntwintigjarigen leeftijd, den 21 September des jaars 1793 tot Doctor in de geneeskunde bevorderd, na opentlijke verdediging zijner dissertatie de mutationibus figurae pelvis, praesertim iis, quae ex ossium emollitione oriuntur. Ook dit proefschrift trof gelijk lot als het vroegere. Het werd gunstig opgenomen, en met veel lof gerecenseerd in de Göttinger Anzeige von gelehrten Sachen en in de Medic. Chirurg. Zeitung.
Aldus trad de fremery de maatschappij in, op veelzijdige wijze zoodanig toegerust, dat men reeds toen kon voorspellen, dat hij een nuttig en verdienstelijk lid van haar zoude worden. De stad, waar hij zich nederzettede, was diegene, in welke ik het voorregt heb het woord te voeren (*); zij heeft ongetwijfeld eenen grooten invloed op zijn geheele volgend bestaan gehad. De man toch, die in

{==6==} {>>pagina-aanduiding<<}
de school van voltelen, van sandifort en brugmans was opgevoed, kon wel niet anders dan een hartstogtelijk beminnaar der natuurlijke geschiedenis zijn, en vond in van marum, toen in de kracht van zijn leven, eenen gewenschten vriend en voorganger. Dat hij in teyler's voortreffelijke stichting veel met van marum gearbeid heeft, blijkt èn uit hetgene hij daarvan dikwijls verhaalde, èn uit de aanteekeningen bij de scheikunde van lavoisier, welke hij in den jare 1800 in gemeenschap met den Heer van werkhoven vertaald en uitgegeven heeft. Geen' minderen schat van kennis deed hij op in de prachtige bibliotheek van teyler's stichting, tot welke de Heer sieberg hem den vrijen toegang verschafte. En zoo won hij in Haarlem aan in kennis, en werd het wetenschappelijke vuur, dat reeds in Leyden bij hem ontstoken was, meer en meer tot helderen vlam gevoed. Bij al dezen wetenschappelijken arbeid voegde hij de geneeskundige praktijk, welke hij met zoo veel ijver bedreef, dat hem ook het lot trof, aan zoo menig ander jeugdig geneeskunstoefenaar beschoren, van door typhus met den dood bedreigd te worden, aan welk gevaar hij echter gelukkig ontkwam. Alzoo bleef Haarlem eene hoogst gewigtige standplaats voor de fremery, die daarenboven aan zijn verblijf aldaar zijnen gelukkigen echt te danken had met de dochter van wijlen den Geneesheer joh. willemse. Toen reeds schijnt de scheikunde voornamelijk zijne lievelingsstudie geweest te zijn. Aan den gastvrijen disch van Mevrouw de fremery gezeten, heb ik haar dikwerf in spotternij hooren klagen, dat zoo menig breekbaar stuk huisraad aan de scheikunde was ten offer gebragt. Dat deze veelvuldige werkzaamheid niet
onopgemerkt bleef, laat zich gemakkelijk bevroeden. Door zijne benoeming tot Hoogleeraar in Utrecht werden zijne verdiensten gehuldigd, en zag hij zich, als opvolger van steven jan van geuns, in den werkkring geplaatst, welke het best met zijnen wetenschappelijken zin en praetischen geest strookte. Den 18 December des jaars 1795 aanvaardde de vijfentwintigjarige Hoogleeraar zijne betrekking met eene Oratio

{==7==} {>>pagina-aanduiding<<}
de arctissimo, quo chemia cum physicis scientiis conjungitur, vinculo, en begon hij zijne lessen met eenen ijver, welke zich tot aan het einde van zijn leven nimmer verflaauwd heeft. Derzelver aantal was vrij groot, en vooral het verschil der onderwerpen zoo sterk, dat men zich te regt verwonderen mag, hoe de fremery dezen last van werkzaamheden heeft kunnen torschen. Chimie, pharmacie, natuurlijke geschiedenis, medicina forensis en politica waren de hem toebedeelde vakken. Hoeveel loopen deze niet uiteen, hoeveel omvattend is niet elk derzelve, en hoe moeijelijk moet het daarom niet vallen, er zich zoo veel in te bekwamen, als noodzakelijk is, om in het onderwijs niet te kort te schieten! De fremery intusschen, hoe drukkend deze last van werkzaamheden ook wezen mogt, had geleerd, die geregeld ten uitvoer te brengen, ja zelfs wist hij nog voor de behandeling zijner patienten tijd over te houden. Van des morgens vroeg tot 's avonds laat zag men den bedrijvigen man bezig, als vond hij in den eenen arbeid rust en verpozing voor den anderen. Zijn eigendommelijke gang had steeds iets haastigs, en in elke zijner bewegingen drukte zich vlugge bedrijvigheid uit. Dit belette niet, dat hij steeds gereed was elk ten dienste te staan, en dat, zoo men in een duister punt opheldering, uit zijne rijke bibliotheek een boek, uit zijn kabinet een preparaat verlangde, hij den ijverigen student daaromtrent nooit afwees, mits deze slechts zorg droeg, de tijdsbepaling van den meester niet te overschrijden. Of intusschen eene zoo groote en zoo veelzijdige werkzaamheid het nadeel niet te weeg bragt, dat de fremery in geenen tak van wetenschap zoo diep konde doordringen, als zulks voorzeker met zijne wenschen zoude gestrookt hebben, is eene vraag, welke wel niet anders dan bevestigend kan beantwoord worden. Zoo men derhalve, uit het oogpunt van den voortgang der
wetenschap, zijnen levenskring beschouwt, is het niet te ontkennen, dat hij tot dezen voortgang, door het aanbrengen van feiten, of door het scheppen van vernuftige theoriën, niet zoo veel gedaan heeft, als zulks van zijne veel omvattende kennis

{==8==} {>>pagina-aanduiding<<}
had kunnen verwacht worden. Ongetwijfeld is dit te bejammeren, maar tot blaam kan het den verdienstelijken man niet worden toegerekend. Het is het noodwendig gevolg der omstandigheden, in welke hij geplaatst werd. De man, die in vier onderscheidene vakken les had te geven, die door finantiéle omstandigheden genoodzaakt was eene uitgebreide geneeskundige praktijk uit te oefenen, die bij opvolging lid, secretaris en voorzitter werd der provinciale geneeskundige commissie, en daarbij de honderden maatschappelijke en akademische pligten te vervullen had, welke men in ons vaderland gewoon is den werkzamen man op te leggen, konde toch wel moeijelijk den tijd vinden tot het schrijven van monographiën, of tot het doen van vele diepe nasporingen, uit welke grootsche ontdekkingen voortvloeijen. Verre is het van mij, niet hoogelijk diegenen te prijzen, welke tot dit laatste doel al hunne krachten inspannen, en hun geheele leven er als het ware aan ten beste geven, maar zoo men daaruit wilde besluiten, dat zij alleen nuttig zijn, en dat al die geleerden, welke, gelijk men zegt, de wetenschap geenen stap hebben doen vooruitgaan, slechts als onnutte dienstknechten eenen spottenden glimlach of een medelijdend schouderophalen verdienen, openbaart men eenen waan, welke, ik aarzel niet zulks te zeggen, van laatdunkendheid niet is vrij te pleiten. Er is toch voor den leeraar een andere, niet minder verheven pligt te vervullen, die der uitbreiding van wetenschap over velen, door hare gemakkelijke voorstelling en door het aanwakkeren van ijver bij al diegenen, welke men als toehoorders rondom zich ziet. Dat de man, over wien ik spreek, deze kunst bij uitnemendheid verstond, zullen al diegenen volmondig getuigen, welke met, vóór of na mij zijne leerlingen waren. Ongetwijfeld zijn er velen, waaronder ik mij gaarne rangschik, die grootstendeels door zijn voorbeeld en door zijne voordragt tot wetenschappelijken arbeid, en tot eigen
onderzoek werden opgewekt, en die het derhalve aan hem te danken hebben, zoo zij nu op geene onwaardige wijze hunnen maatschappelijken rang bekleeden. In zijne scheikundige lessen ging

{==9==} {>>pagina-aanduiding<<}
onze leermeester van het denkbeeld uit, dat hij deze wetenschap bepaaldelijk voor aanstaande geneeskundigen onderwees, en dat eenvoudigheid, duidelijkheid en beknoptheid de hoofdvereischten van dergelijk onderwijs zijn. Het scheikundig onderzoek der ligchamen, vooral diergene, wier kennis bepaaldelijk voor den geneesheer belangrijk is, was daarbij zijn hoofddoel. Onderwerpen, alleen uit een theoretisch oogpunt belangrijk, werden slechts even aangestipt, en theoriën minder dan objective waarnemingen voorgedragen. Aanvankelijk werd daarbij het handboek van jacquin, later dat van bouillon lagrange, en eindelijk dat van wöhler gebezigd. In 1816 werd in een daartoe te zijner beschikking gesteld, eenigzins bekrompen gebouw, een nieuw laboratorium door hem opgerigt, volgens het toenmalig standpunt der wetenschap, en naar de voorschriften, welke thenard in zijn Traité de Chimie heeft gegeven. Het werd door allen geprezen, en nog levendig herinner ik mij, hoe omstreeks dien tijd wijlen mijn vriend thijssen, uit eene vergadering van het Utrechtsch genootschap terugkeerende, mij, toen jeugdig kweekeling aan de doorluchte school te Amsterdam, opgetogen kwam verhalen, hoe uitmuntend hij deze inrigting had gevonden. Een dergelijke lof in eenen zoodanigen mond zegt veel, en kan tegen alle mogelijke miskenning opwegen. Ongetwijfeld heeft de scheikunde in lateren tijd eene vaart genomen, welke men een dertigtal jaren geleden naauwelijks zoude hebben durven vermoeden, en grijpt zij, in wetenschappelijken en technischen zin wijd om zich heen, schier in elken tak van maatschappelijk bedrijf diep doordringende. Op dit oogenblik derhalve beantwoordt het genoemd laboratorium niet meer aan de behoeften der wetenschap, en mag men zich verheugen, dat het door eene andere, meer uitgebreide en
beter toegeruste werkplaats staat vervangen te worden. (*) Maar of het daarom ongunstig verdient beoordeeld te worden, is eene andere vraag, welke ik ontkennend beantwoord. Bij eene derge-
{==10==} {>>pagina-aanduiding<<}
lijke oordeelvelling moet men zich op het juiste standpunt plaatsen; verzuimt men zulks, zoo wordt men onregtvaardig. Ach, mogt men de ontegenzeggelijke waarheid dezer stelling toch nooit uit het oog verliezen! De geschiedenis der wetenschap leert ons, dat zij door trapsgewijze en opvolgende verbeteringen voortgaat, en dat wij door de dwalingen onzer voorgangers schier even veel leeren, als door de uitmuntende waarheden, welke zij ons nagelaten hebben. Maar mogen wij hen om deze dwalingen beschimpen, of voegt het ons veeleer hun dank te zeggen zelfs voor al die dwalingen, door welke de weg tot betere kennis is voorbereid? Voorwaar, wij behooren hun dankbaar te zijn, want met hoeveel moeijelijkheden had men toen te worstelen, hoeveel opofferingen moest men zich getroosten, om tot zijn doel te geraken, en hoe onzeker bleef men dikwerf dan nog, of men het immer zoude bereiken. Zal men het den geneesheer nu tot verdienste rekenen, dat hij tamelijk wel de beenderen van het menschelijk geraamte kent, zoo men de menigvuldige hulpmiddelen, welke hem tot het verkrijgen dezer kennis ten dienste staan, vergelijkt met de tijden, toen vesalius de beenderen steelsgewijs uit knekelhuizen moest zamenslepen. En zoo ten naaste bij stond het nog aan onze universiteiten, vóór niet langer dan vijftig jaren. Ik aarzel niet mij ten deze op het getuigenis te beroepen der nestors in geneeskundige wetenschap. Wie heeft intusschen grootere verdiensten, die door moedigen ijver de eerste grondslagen der wetenschap legde, maar misschien de eene of andere dwaling beging, of hij, die met een voortreffelijk mikroskoop gewapend, in een schijfje dezer beenderen, hun fijner zamenstel deed kennen.
Ongetwijfeld zullen de verdiensten van den eersten veel hooger door u gesteld worden, dan die van den tweeden, en hetgene hieromtrent waar is, geldt even zoo wel van elken anderen tak van wetenschap. Men beoefene haar niet alleen met het hoofd, maar ook met het hart!
Eene andere zaak, welke wij bij de beoordeeling van mannen van den tijd des Heeren de fremery, naar mijn

{==11==} {>>pagina-aanduiding<<}
inzien, niet uit het oog mogen verliezen, is, dat zij onder omstandigheden geleefd hebben, die hunnen lust verre van opgewekt, daarentegen zoo sterk mogelijk terneêrgedrukt hielden. Wie, die met mij in leeftijd gelijk staat, herinnert zich niet de tijden, toen door vreemde heerschappij schier elke onzer wetenschappelijke instellingen werd gesloten, en zoo velen tot volslagen werkeloosheid werden gedoemd. Wie zag bij aanverwanten en vrienden niet die mistroostige blikken, die onlust, dat sombere stilzwijgen, welke toen eerst in een opgeklaard gelaat, in lust en opgewekte uitboezeming overgingen, als de nationale vlag weder van land en stadsgebouwen wapperde. Zij, die onder eene dergelijke verdrukking hebben kunnen voortwerken, en zoo spoedig als de fremery, na haar, weder geheel gereed waren met wetenschappelijken arbeid, gelijk de hervatting van zijn onderwijs en het oprigten van zijn laboratorium zulks aantoonen, verdienen onzen hoogsten lof. Want, hoe wij somtijds ook klagen, hoe zwart het tafereel ook zij, hetwelk wij ophangen, en hoe overdreven onze eischen ook worden, eenen dergelijken toestand kennen wij slechts bij herinnering en overlevering, maar, Gode zij dank, nog niet bij ondervinding. Wie weet hoe menig vuur zoude worden uitgebluscht, hoe menige kracht verlamd, zoo ook wij eenen dergelijken tegenstand kwamen te ondervinden!
Deze uitwijding omtrent de scheikundige lessen, en het scheikundig laboratorium voert mij als van zelve tot de vermelding der overige chemische werkzaamheden van de fremery. Onder haar, geloof ik, dat men vooral als belangrijk zal moeten vermelden een scheikundig onderzoek omtrent het welwater der stad Utrecht, geschied op last van Koning lodewijk, waarbij het water der pomp op de plaats van het hof in de Hamburgerstraat het zuiverst bleek te zijn. Een ander niet minder gewigtig, en vooral toen ten tijde zeer moeijelijk onderzoek was de expertise in het zoo beruchte geval van vergiftiging van den Heer brummelkamp, door zijne echtgenoot. Ten derde zullen zijne werkzaamheden bij het onderzoek der cement-
{==12==} {>>pagina-aanduiding<<}
soorten behooren vermeld te worden. Eindelijk zal ik ook niet mogen verzwijgen, dat hij een der medearbeiders was aan de Pharmacopoea belgica. Hij deelt hierdoor in den lof, welke door velen aan dezen arbeid werd toegekend, maar evenzeer in de blaam, welke anderen er op geworpen hebben. Ik ben onbevoegd en, al bezat ik ook meerdere bekwaamheid, zal men mij toch te partijdig houden, om te kunnen beslissen, aan wier zijde het regt is; maar ik vrees geene tegenspraak van u, G.G.H.H., zoo ik bewere, dat een boek, hetwelk in binnen- en buitenlandsche journalen, bij deszelfs verschijnen, een' zoo grooten lof werd waardig gekeurd, twintig jaren later geenszins de scheldnamen kan verdiend hebben, met welke men niet geschroomd heeft het te overladen. Alleen kan ik niet onvermeld laten, dat deze miskenning van den verdienstelijken arbeid, waaraan een brugmans, een driessen en andere beroemde mannen hunne talenten hadden ten koste gelegd, de fremery weêrhield van deel te nemen aan het zamenstellen eener nieuwe Pharmacopoea, waartoe hij, nu drie jaren geleden, met nog een enkel overgebleven lid
der vroegere commissie werd geroepen. Ik zal niet behoeven te zeggen, dat dit lid, zijnde de Hoogleeraar g. vrolik, evemin den hem opgedragen last heeft aangenomen. Maar het is beter dat ik hierover zwijge. De schim van den waardigen man, over wien ik spreek, mag door dergelijke herinnering niet worden ontstemd!
Wat de pharmacie betreft, ook in dezen tak der wetenschap waren de verdiensten van de fremery groot. Hij gaf denzelve een nieuw leven door zijne lessen, en was de eerste in ons land, die haar ook voor Apothekers-leerlingen inrigtte, en hen er kosteloos op toeliet. Zij volgden dezelve getrouw van den jare 1795 tot 1840, en velen der meest uitstekende pharmaceuten der stad Utrecht zijn in deze school gevormd. In haar blonk dezelfde practische geest, welken ik zoo straks in de scheikundige heb getracht te doen uitkomen.
De derde tak van onderwijs hem opgedragen was de natuurlijke geschiedenis. Hij had den moed denzelve te

{==13==} {>>pagina-aanduiding<<}
aanvaarden, toen hem ter naauwernood eenig hulpmiddel ten dienste stond, tot opheldering dezer zuiver objective wetenschap. Vreemd klinkt zulks in onze dagen, nu men billijkerwijze zoo veel waarde hecht aan musea, en de schoonste welligt van Europa in ons land bezit. En toch is het waar, de Hoogleeraar gaf aanvankelijk les in natuurlijke geschiedenis, zonder een enkel voorwerp ter beschikking te hebben, met hetwelk hij zijne beschrijvingen konde duidelijk maken. Hij was echter met te veel wetenschappelijken zin bezield, en beminde de wetenschap te veel om haar zelve, dan dat hij niet uit eigen middelen trachtte te vergoeden, hetgene hem van wege den Staat niet werd gegeven. Het kabinet van den Apotheker julianus werd door hem aangekocht, en zóó de grondslag gelegd tot eene eigene verzameling, uit welke, na de herstelling der universiteit, de opgezette huiden, de spiritualia en de mineralen overgingen in het museum der Hoogeschool. Met deze in den jare 1820 en 1821, toen ik zijne lessen volgde, nog vrij gebrekkige hulpmiddelen, hield hij zijne dierkundige voorlezingen, en in weerwil daarvan, boeiden zij mij, en werd er mijn lust, oorspronkelijk door mijnen waardigen vader reeds in mij opgewekt, verder aangewakkerd en tot meerdere rijpheid gebragt. Men meene niet, dat zulks eene bepaalde voorliefde van mijne zijde was; onder mijne toenmalige tijdgenooten zoude ik den Groninger Hoogleeraar van hall en den Zwitserschen arts nicati kunnen oproepen, om met mij te getuigen, welken lust tot bestudering der dierlijk bewerktuigde natuur onze geachte leermeester bij ons wist levendig te houden. In de behandeling der dierkunde had de fremery de vergelijkende ontleedkunde, welke door de pogingen van blumenbach, van camper en vooral van cuvier tot den rang eener
wetenschap was verheven, ten grondslag gelegd. Hoewel hij zelf geen practisch ontleedkundige was, wist hij aan anderen eene volledige rigting tot werkzaamheid te geven, en zoo kwamen hem koning, toen prosector aan de Utrechtsche Hoogeschool, en vooral kenting, die ongetwijfeld een uitmuntend preparateur was, als helpers bij

{==14==} {>>pagina-aanduiding<<}
uitnemendheid te stade. De sierlijke preparaten zijner verzameling, welke toen en later tot toelichting zijner lessen gebezigd werden, kunnen èn van zijne doelmatige leiding, èn van hunne uitstekende kunstvaardigheid ten bewijze strekken. In 1829 gingen de zoölogische lessen op den Hoogleeraar lith de jeude over, na welken tijd mineralogie en geologie de meest geliefkoosde takken van wetenschap bij de fremery werden. Het mineralogisch museum, hetwelk de Hoogeschool te Utrecht versiert, werd door hem opgerigt, en hoe hij zich in geologie op de hoogte der wetenschap gesteld heeft, getuigen de verhandelingen, door hem in de werken der eerste Klasse van het Koninklijk Nederlandsch Instituut uitgegeven, of als losse stukken in het verslag van hare werkzaamheden en in het Tijdschrift van het Instituut opgenomen.
Het laatste vak van onderwijs, hetwelk mij te vermelden staat, is dat der medicina forensis. In deze zoo ondankbare voordragt spreidde de fremery denzelfden geest ten toon, welke hem in elk ander bedrijf bezielde. Of intusschen zijne lessen, hoe doelmatig ook, daarin even nuttig als in scheikunde en natuurlijke geschiedenis geweest zijn, meen ik te mogen betwijfelen. Hij heeft hier denzelfden tegenzin bij zijne toehoorders ontmoet, over welken ieder klaagt, die geroepen werd in geregtelijke geneeskunde onderwijs te geven. Zoo het derhalve minder vruchtbaar geweest is, wijte men zulks aan de toehoorders, niet aan den leermeester. Het valt niet moeijelijk de oorzaken van dien tegenzin op te sporen. Zij liggen in de gebrekkige verordeningen op het hooger onderwijs. Zoo men het houden van lessen verpligtend wil maken, en er intusschen geen examen in afneemt, zullen zij door de meeste kweekelingen slechts in zoo verre gevolgd worden, als noodzakelijk is, om schijnbaar aan de bepalingen der wet te voldoen. Men dwinge niemand lessen bij te wonen, maar neme hem, tot het verkrijgen van den doctorstitel, een wetenschappelijk streng examen af in al de vakken, voor welke men het noodzakelijk geacht heeft leerstoelen op te rigten, en hij zal niet meer uit dwang, maar uit zucht

{==15==} {>>pagina-aanduiding<<}
naar kennis, zich naar de gehoorzaal begeven; hij zal niet meer vragen, moet ik, maar veeleer mag ik deze of gene lessen volgen. Ten opzigte der geregtelijke geneeskunde is echter nog eene andere reden van hare miskenning te vermelden. Zoo het werkelijk ernst is hare beoefening, welke zoo lang onvruchtbaar geweest is, nuttig te maken, behoort men eenen geheel anderen weg in te slaan, dan tot heden geschied is. Men drage haar niet op aan hem, die reeds met anderen wetenschappelijken arbeid is overladen, maar benoeme een' bepaalden persoon, die alleen zich met een vak hebbe bezig te houden, hetwelk zoo veel omvat, zoo ingewikkeld is, en zoo veel scherpzinnigheid vordert. Het is meer dan tijd, dat daarin hervorming worde gebragt. Moge de vlugtige wenk, daaromtrent gegeven, niet verloren zijn!
Ik heb, G.G.H.H., van de wijze, waarop mijn hooggeschatte leermeester zijn onderwijs inrigtte, eene voorstelling gegeven, welke ik geloof dat naar waarheid ontworpen is, en welke ik hoop dat u den man, voor zoo verre hij u onbekend mag geweest zijn, in al zijne waarde heeft doen schatten. Met het onderwijs alleen meende de fremery echter niet aan zijne verpligtingen als Hoogleeraar voldaan te hebben. Ook buiten de gewone uren der lessen voor allen toegankelijk, was de geachte leeraar de vriend zijner leerlingen, deelde hij in al wat hen betrof, en bleef hij zelfs lang, nadat zij zijne school verlaten hadden, hun raadsman. Zijn gemoed was in dat opzigt kinderlijk gestemd en uiterst liefderijk. In dergelijke oogenblikken werd de deftige ernst van den Hoogleeraar geheel ter zijde gesteld, en was het een meer bejaarde vriend, die met jeugdiger makkers aanzat, en zich met hen vermaakte, even als ware hij in alles hun medgezel. Denzelfden liefderijken geest spreidde hij in de verzorging zijner zieken ten toon. Hoe geduldig hoorde hij niet hunne klagten aan; hoe deelnemend was niet zijne toespraak, en hoe hartelijk niet zijn wensch om hun verligting en genezing te verschaffen. Met de geneeskundige praktijk zich bezig houdende, werd hij gedrongen op vele onderwerpen

{==16==} {>>pagina-aanduiding<<}
van pathologischen aard zijne aandacht te rigten. De geneesheer kops heeft eene opgave medegedeeld der verschillende onderwerpen, welke hij daaromtrent in het Utrechtsch geneeskundig gezelschap behandeld heeft. Derzelver optelling doet zien, dat ook dit gedeelte der geneeskundige wetenschap hem geenszins vreemd was. Een merkwaardig ziektegeval werd door hem beschreven en in de verhandelingen der eerste Klasse van het Koninklijk Nederlandsch Instituut wereldkundig gemaakt. Als voorzitter der provinciale Commissie van geneeskundig Onderzoek en Toevoorzigt, werd hij in menige Staatscommissie betrokken, en offerde hij aan dezelve veel tijd en moeite op, zonder er groote voldoening voor te smaken, even gelijk dit met zoo velen vóór en na hem het geval geweest is. Zoo was hij in 1826 lid der Commissie, welke over het nadeel, door het begraven in de kerken te weeg gebragt, zoude hebben te beslissen; in 1830 lid der Commissie, welke verzocht werd eene meening te uiten omtrent de besmettelijkheid der Aziatische Cholera; in 1828 van de vergadering der voorzitters van al de provinciale commissiën uit de noordelijke en zuidelijke gedeelten van het toenmalig rijk, wier beraadslagingen ons toen evenmin tot eene wet van geneeskundige politie hebben gevoerd, als de discussiën van de in 1841 benoemde commissie er ons nu toe brengen. Dat de fremery in al deze vereenigingen ijverig en zoo nuttig geweest is, als men in dergelijke werkzaamheid wezen kan, valt niet te betwijfelen. In het algemeen echter zijn de resultaten van al deze en zoo vele andere commissiën voor den Staat zoo weinig vruchtbaar, en voor de leden zoo weinig aangenaam, dat men voorzeker niet behoeft te wenschen, dat het Gouvernement dikwerf weder tot commissiën zijne toevlugt neme.
Gedurende zijne zoo langdurige akademische ambtsbetrekking was de fremery twee malen rector. De eerste maal droeg hij het rectoraat aan zijnen opvolger over met eene Oratio de studio historiae naturalis egregio ad formandum bonum civem adminiculo, en de tweede maal had zijne rede tot onderwerp, de chemia et arte pharmaceu-
{==17==} {>>pagina-aanduiding<<}
tica ad majorem perfectionem in Belgio evehendis. Aan lidmaatschap van alle mogelijke binnenlandsche en enkele buitenlandsche genootschappen ontbrak het hem niet. Onder deze zijn de eerste Klasse van het Koninklijk Nederlandsch Instituut en deze Maatschappij diegene te noemen, in welke hij het ijverigst werkzaam was. Menig verslag in de eerste en menig advies in de tweede kunnen daarvan ten bewijze strekken. In beide zal zijn naam lang in zegenend aandenken blijven, en niet minder zal hij dankbaar genoemd worden bij zijne ambtgenooten, leerlingen en betrekkingen, voor wie hij een liefderijk vriend en vader was. Allen troosten zich met het denkbeeld, dat, na langdurig lijden, het sterven voor hem gewin mag genoemd worden. Een leven, zoo werkzaam, als hetgene ik u zoo straks heb afgeschilderd, kon wel niet anders dan het ligchaam uitputten, van hetwelk zoo veel gevergd werd. Het was voor allen, die in de fremery belang stelden, en in zijne nabijheid leefden, duidelijk, dat hij in de laatste jaren allengs in helderheid van geest en in ligchaamskracht afnam. Zijne vlijt bleef nog dezelfde, maar geest en zintuigen begonnen hunne dienst te weigeren. In Januarij 1843 klaagde hij mij reeds bij geschrifte, dat het werken en lezen hem moeijelijker vielen dan voorheen. En, helaas! zijn brief droeg daarvan de duidelijkste blijken. Met de hartelijkheid van eenen vader gaf hij daarin menigen raad, en toonde hij zijne belangstelling in al hetgene mij en de mijnen betrof, maar de onzekere hand, met welke de brief geschreven is, de
menigvuldige uitschrappingen, welke er in voorkomen, en hier en daar eene enkele taalfout toonen genoegzaam, dat eene slooping zich voorbereidde. In zijne brieven toch, gesprekken en kleeding vertoonde zich bij hem eene groote mate van netheid, die hem van der jeugd af reeds eigen, tot in hoogen leeftijd is bijgebleven. Van des morgens vroeg tot 's avonds laat in zwart laken gekleed, waren er op dit gewaad nooit een vlekje of scheurtje te vinden, en even zoo zindelijk, om mij zoo uit te drukken, was hetgene hij ternederschreef. Hetzelfde kenmerk drukte zich in zijne mondelijke voordragt

{==18==} {>>pagina-aanduiding<<}
uit. Zij was net, zuiver en op eene eigendommelijke wijze afgemeten.
In 1835 had hij het geluk zijn veertigjarig hoogleeraarambt te vieren, bij welk feest zijne toenmalige leerlingen, onder welke ik mij verheug mijnen broeder als woordvoerder te mogen tellen, hem een kostbaar geschenk in zilver vereerden. Niet minder treffend was hunne deelneming in 1840, toen, bij het aanvaarden van het emeritaat, zij den hooggeschatten leermeester voor genoten onderwijs op eene wijze dankzegden, welke hun niet minder dan hem eer aandoet. Door hem het kolossaal afgietsel van het Dinotherium giganteum te schenken, hadden zij met kiesch gevoel het aandenken gekozen, hetwelk hem het dierbaarst moest wezen. Hij genoot het zeldzaam voorregt van, gedurende 50 jaren, praktiserend arts geweest te zijn; de Redactie van het Nederlandsch Lancet vierde dien dag op eene waardige wijze, door den zesden jaargang van dit Tijdschrift hem op te dragen. Koning willem I heeft zijne verdiensten gehuldigd, door hem in 1829 tot ridder van den Nederlandschen Leeuw te benoemen.
Zoo leefde en zoo stierf op den 15 November des jaars 1844, in zijn vierënzeventigste levensjaar de man, wien men, om zijn nuttig leven, zoo te regt bemind en geëerd heeft. Met hem is alweder een der vertegenwoordigers verdwenen van eenen tijd, die den onzen voorafging, en aan welken al diegenen, die met mij in leeftijd overeenkomen, eene zoo groote verpligting hebben. Weldra misschien zal de fremery door velen gevolgd worden, die nu reeds eenen hoogen ouderdom bereikt hebben, en dan zal ook spoedig de tijd komen, waarop een jonger geslacht op ons, als op mannen van verouderden leeftijd zal nederzien. Gelijk wij nu oordeelen over hen, die ons voorgingen, zal dit jonger geslacht ook over ons den staf breken. Laat derhalve ons oordeel gematigd en liefderijk zijn, opdat een dergelijk ook ons later te beurt valle. I.H.G.


{==19==} {>>pagina-aanduiding<<}

Levensschets van Bertel Thorwaldsen.

Door H.O. Andersen.

(Naar het Hoogduitsch van julius neuscher.
‘- Trauer bei des groszen Meisters Heimgang Verband mit Kirchenfeirlichen Ernst sich.’

heiberg.
Een belangrijk blad ligt in de geschiedenis der kunst voor ons opengeslagen en verklaard; thorwaldsen is niet meer; zijn leven was een zegetogt, het geluk en de roem volgden hem, en de volken hebben in hem de kunst gezien en vereerd.
Het leven van dezen gelukkige, deze zegetogt, kan met woorden noch kleuren worden afgemaald. Zoo wij in een luchtig ontwerp het geheel moesten afbeelden, wij zouden dan drie groote vakken schetsen, en in het bovenste een zwaar Deensch beukenwoud teekenen, waar, in den kring der priesters, de Koning voor een altaar van roode rotsblokken staat, met een' zwaren gouden band om het haar; dat is Koning harald hildetand van Denemarken; zijn oog vonkelt, hij heft het hoofd trotsch naar boven; want de Goden hebben hem beloofd, dat een zijner afstammelingen na vele eeuwen zijnen scepter van den Noord- tot den Zuidpool, van het Oosten tot het Westen zoude uitstrekken; en dat zijn naam in de gedenkboeken der volken zoude worden opgeteekend. - Beschilderen wij nu het volgende vak: Eeuwen zijn vervlogen; het is in onzen leeftijd; een arme knaap, met eene kleine roode muts op de blonde haren, draagt eeneaarden kruik aan een koord door eene der smalle straten van Koppenhagen; hij brengt zijnen vader, die op de werf werkt en daar ruwe beelden voor scheeps-galjoenen snijdt, het middageten. Slaat het gade dat kind, het is het jongste van Koning harald hildetand's geslacht, en door hem zal de voorzegging hare vervulling bekomen; maar hoe? - Beschrijven wij nog het derde vak: De knaap is

{==20==} {>>pagina-aanduiding<<}
man geworden, het blonde haar is grijs, doch hangt in zware lokken langs de breede schouders af; rondom hem staan prachtige marmeren gestalten: jason met het gulden vlies, de gratiën, de heilige apostelen. Dat is de koning der kunstenaars, dien wij aanschouwen, de spruit uit harald hildetand's geslacht, de arme knaap, die nu als man zijnen scepter in het rijk der kunst over Europa uitstrekt, dat is bertel thorwaldsen.
Het is geene dichterlijke vinding, maar wezentlijkheid, welke de grondtrekken tot ieder van deze schetsen levert. IJsland bewaarde voor de Noordsche rijken hunne oude taal, mythologie en geschiedenis. Getrouw en naauwkeurig wordt in de volksoverlevering het stamregister van het geslacht gevonden, en zoo vinden wij dan ook hier thorwaldsen. Dat geslacht stamt af van harald hildetand, Koning van Denemarken; van Denemarken vlugtte het naar Noorwegen en later naar IJsland; daar lezen wij in de legende van laxdölern, dat oluf paa, een van dat geslacht, een magtig hoofdman was, wiens zucht voor kunstwerken in de gezangen der Barden hoog wordt geroemd. Bertel thorwaldsen's geest leefde in de borst van dezen hoofdman. Hoort, wat het volksverhaal mededeelt:
‘Oluf paa liet een eetzaal bouwen, grooter en rijker dan men zulk eene vroeger had gezien. Op de wanden en aan de zoldering waren beroemde voorvallen, aan oude volksoverleveringen ontleend, afgebeeld, en alles was zoo degelijk uitgewerkt, dat het er veel schooner uitzag dan wanneer gewelf en muren met tapijten waren behangen geweest. Toen de eetzaal gereed was, gaf oluf paa een groot gastmaal, waaraan ook de Bard ulf uggason verscheen, die een gedicht op oluf paa en op de legenden, die op de wanden waren afgebeeld, vervaardigde. Dat gedicht werd Hausdrapa genaamd.’
Door vele geslachten heen kan de overeenkomst in zeden en gebruiken, als ook menige eigenaardige bijzonderheid derzelven bewaard worden, en die van oluf paa vinden wij ook hier veredeld en voortreffelijker in onzen thorwaldsen terug.
Wij staan aan den ingang van zijne levensgallerij; het eene beeld sluit zich aan het andere en voltooit den gelukkigen en weidschen zegetogt.
Het was in 1770, op den 19 November, dat te Koppen-
{==21==} {>>pagina-aanduiding<<}
hagen karen grönlund, vrouw van den beeldhouwer gottschalk thorwaldsen, haren man eenen zoon schonk, die bij den doop den naam van bertel ontving. De vader was van IJsland teruggekomen en leefde in behoeftige omstandigheden; zij woonden in de kleine Groenstraat, niet ver van de kunstacademie af; de maan heeft dikwerf in de armelijke woning nedergezien, en er ons het volgende van verhaald:
- ‘Vader en moeder sliepen, maar de kleine zoon sliep niet; ik zag,’ verhaalt de maan, ‘hoe zich de gebloemde katoenen bedgordijnen bewogen en het knaapje er uit keek; ik dacht eerst dat hij het oog op de zwartberookte kamerklok hield; zij was nog zoo bont beschilderd, met rood en groen, er zat een koekkoek boven op; er hingen zware schietlooden aan, en de slinger met de glinsterende koperen plaat ging heen en weer: “tik! tak!” maar het was de klok niet waarnaar hij keek, neen, het was naar moeders spinnewiel. Dat stond juist onder de klok; dat was het liefste huisraad van den knaap; maar hij durfde er niet aankomen, want somtijds werd hij dan wel eens duchtig op de vingers getikt. Wanneer zijne moeder zat te spinnen, kon hij uren achtereen op het snorrende wiel en den omloopenden draad zitten turen, en had daarbij dan zijne eigene overdenkingen. O, mogt hij toch ook eens spinnen! Vader en moeder sliepen, hij zag hen aan, hij keek naar het spinnewiel, en weldra stak er een kleine naakte voet buiten het bed, spoedig daarop nog een kleine naakte voet, toen twee kleine beenen: en - bons! daar stond hij op den grond. Hij keerde zich nog eens om, om te zien of vader en moeder sliepen, ja, zij sliepen nog, en toen sloop hij zachtjes, zeer zachtjes, slechts met zijn kort nachthemdje aan, naar het spinnewiel en begon te spinnen. De draad liep om en het rad draaide al sneller. Op hetzelfde oogenblik ontwaakte de moeder, de gordijnen bewogen zich, zij keek naar buiten en dacht niet anders dan dat het op de kamer spookte. “Lieve hemel!” riep zij en stiet angstig haren man aan; hij opende zijne oogen, wreef ze met zijne handen en starende op den kleinen vlijtigen persoon, riep hij: “Dat is bertel!”’
Wat de maan verhaalt, zien wij hier als een eerste beeld in thorwaldsen's levensgeschiedenis, daar het eene afspiegeling der wezentlijkheid is. Thorwaldsen heeft ze-
{==22==} {>>pagina-aanduiding<<}
ker, in een vertrouwelijk gesprek op het schoone Nyso, woord voor woord aan den Dichter medegedeeld, wat deze, in zijn gedicht de maan laat verhalen. Het was eene der oudste herinneringen van thorwaldsen, dat hij in zijn kort nachthemdje in den maneschijn aan moeders spinnewiel had gezeten, en dat de lieve moeder hem voor een klein spook had gehouden.
Voor eenige jaren leefde er nog een oud scheepstimmerman, die zich den kleinen, blonden, blaauwoogigen bertel herinnerde, zoo als hij bij zijn' vader op de werf in de beeldhouwerij kwam; hij zou 's vaders handwerk leeren, en daar deze het gevoelde hoe moeijelijk het was, wanneer men niet wat teekenen kon, zoo werd de elfjarige knaap op de armenschool van de kunstacademie besteed, hij maakte daar weldra goede vorderingen; twee jaren later kon bertel zijnen vader reeds behulpzaam zijn, ja zijnen arbeid verbeteren.
Ziet dat schip daar op de werf staan! De Deensche vlag waait er van af, de werklieden zitten in de schaduw bijeen, en nemen hun eenvoudig ontbijt; maar vooraan verheft zich de hoofdfiguur van dezen groep, het is een knaap, die met fiksche hand levenstrekken in het houten beeld op het galjoen van dat schip snijdt. Dat is zijn beschermgeest en zal als het beeld van thorwaldsen's hand de wereld doorreizen. De altijd golvende zee zal het met hare wateren besprenkelen en er een krans van wier en bladen om henen slingeren.
Ons volgende beeld gaat eene schrede verder; onopgemerkt heeft hij nu onder de andere teekenaars zich reeds zes jaren de lessen op de school der academie ten nutte gemaakt, waar hij steeds met ingespannenheid werkte en altijd sprakeloos aan zijn teekenbord stond; zijn antwoord was slechts ja of neen, of een knikken of schudden met het hoofd; maar goedheid straalde uit zijne gebaren en welwillendheid uit iederen trek van zijn gelaat. Dat beeld vertoont ons bertel, zoo als hij op zijn zeventiende jaar gereed staat, belijdenis des geloofs af te leggen; zijne plaats bij den geestelijke is de minste onder de behoeftige knapen; zijne kunde laat niet toe hem hooger te zetten. Voor eenigen tijd was echter door de nieuwspapieren vermeld, dat de elève thorwaldsen bij de academie den kleinen zilveren eerepenning had be-
{==23==} {>>pagina-aanduiding<<}
haald (*). ‘Is dat uw broeder,’ vraagde de geestelijke, ‘die die medaille heeft behaald?’ ‘Dat ben ik zelf!’ antwoordde bertel, en de geestelijke zag hem met welgevallen aan, zette hem den eersten onder al de leerlingen, en noemde hem van nu af aan ‘mijnheer thorwaldsen.’ O, hoe diep hem dat ‘mijnheer’ toenmaals in de ziel drong, is later dikwerf door hem verhaald, het klonk hem schooner dan eenige titel, welke hem door Koningen zoude kunnen gegeven worden. Nimmer heeft hij dit voorval vergeten.
In een klein huis in ‘Aabenraa’ de straat, waarin holberg zijne arme dichters laat wonen, leefde eertel thorwaldsen bij zijne ouders en verdeelde zijnen tijd tusschen de kunst en de hulp, die hij zijnen vader verschuldigd was. De kleine gouden medaille was in de beeldhouwkunst bij de academie uitgeloofd. Thorwaldsen was twintig jaar oud, zijne vrienden wisten beter dan hij zelf, hoe knap hij was, en wekten hem op om naar de uitgeschreven prijs, ‘heliodorus, uit den tempel gejaagd’, te dingen.
Wij zijn nu op Charlottenburg (†), maar de kleine kamer, waar thorwaldsen nog kort geleden zat, om zijne schets te ontwerpen, staat ledig, daar hij de smalle achtertrappen, door vrees en wantrouwen gejaagd, afsnelt, om er niet weêr terug te keeren. In het leven van een groot genie is echter niets toevallig; dat schijnbaar niets beduidende is, als 't ware, een wenk van Gods vinger; thorwaldsen zal zijn werk afmaken. Wie is het die hem op den donkeren achtertrap tegenhoudt? een der professoren komt hem juist tegen, spreekt met hem, vraagt hem het een en ander, moedigt hem aan, hij keert terug, en in vier uren tijds is de schets uitgevoerd en de kleine gouden medaille behaald. Het was den 15 Augustus 1791.
De Staatsminister Graaf ditlew von reventlow zag het

{==24==} {>>pagina-aanduiding<<}
werk van den jongen kunstenaar en werd zijn beschermer; hij bezorgde hem voordeel en plaatste zijnen naam aan het hoofd eener inschrijving, die hem eene onbelemmerde gelegenheid bezorgde zijne studiën voort te zetten; twee jaren later werd de groote gouden medaille behaald, en daaraan het honorarium tot het doen eener kunstreis verbonden; vóór de afreis moest echter een nog te gebrekkig volbragte schooltijd ingehaald worden. Het jaar spoedde ten einde, hij las, studeerde, de academie verleende hem hare hulp; allerlei onderrigt lachte hem tegen, en eene groote en gewigtige loopbaan was voor hem ontsloten. Wij willen onzen blik op een voor hem in dien tijd geliefd voorwerp rigten: wij vinden het aan zijne voeten in die gelukkige avondtooneelen, waar hij als stil aanschouwer zich in het gezelschap van mannen als rahbek en steffens bevindt; wij vinden het in eenen hoek achter den grooten kagchel, met de blanke koperen knoppen er op, van de overigens armoedige huiskamer, die zonderling afsteekt bij die welgekleede heeren, die hem een bezoek brengen; wij zien het met een koord achter de deur van de tooneel-kamer vastgebonden, waar thorwaldsen de beide antwoorden, die hij in de kleine rol, door hem in den Barbier van Seville te vervullen, niet kon opzeggen; het is zijn lieve hond, deze behoort juist in dien tijd, deze behoort mede tot zijnen zegetogt, aan dezen had hij zich bij menig werkstuk zoo vaak herinnerd, dien trouwen medgezel en leidsman, al zijne vrienden wilden jongen van het beest hebben, omdat het eens, toen een van bertel's schuldeischers hem het zeer lastig maakte, den gestrengen maner duchtig had aangevallen. Thorwaldsen heeft hem in marmer onsterfelijk gemaakt; dat heeft hij zijne eerste liefde echter niet gedaan, die anders wel eens in de borst eens dichters in een onverwelkbaar Dafneblad verandert.
Wij kennen een hoofdstuk van deze geschiedenis. Het was in het voorjaar van 1796, dat thorwaldsen zijne wandeling in de wereld, over de Alpen naar Rome, zoude aanvangen; maar hij werd ziek en na de ongesteldheid zeer neêrslagtig. Duitschland was in oorlog; zijne vrienden raadden hem aan, met het koninklijk fregat Thetis te gaan, dat juist naar de Middellandsche zee moest. Hij had in dien tijd eene geliefde, hij nam van haar een zeer aandoenlijk afscheid en zeide: ‘Gij behoeft, daar ik afreis, u niet om mij op te houden,

{==25==} {>>pagina-aanduiding<<}
zoo gij aan mij en ik aan u gehecht blijf, tot dat wij na eenige jaren elkander wederzien, dan is de zaak geklonken!’ - en zoo scheidden zij - en zagen elkander eerst na een groot aantal jaren terug, kort voor zijnen dood, zij als weduwe, hij als Europa's eeuwig jonge kunstenaar. Toen thorwaldsen's lijk met koninklijke pracht door de straten werd gevoerd, stond er eene oude vrouw uit den burgerstand aan een open venster te weenen; dat was zij; het eerste afscheid verschilde dus met het laatste voor haar hemelsbreed. Het eerste was een ware feestdag! de kanonnen van het fregat Thetis donderden het vaartwel naar den wal.
Ziet, hoe de zeilen voor den wind zwellen, het kielwater schuimt, het schip snelt de met wouden bedekte kust voorbij, Koppenhagens torenspitsen verdwijnen. Bertel staat voorop, de golven bespoelen het beeld van Thetis, dat hij zelf door zijnen beitel bezielde; van voren beeldhouwde hij den togt der Argonauten, in al den luister der kunst; in Kolchis-Roma heeft hij een' aanvang gemaakt. Maar thuis, in die kleine woning in Aabenzaa, staat de troostelooze moeder, schreijende om het verlies van haren zoon, dien zij niet meer zien, niet meer aan het harte drukken zal. Een der geliefdste vrienden van bertel woont ook daar. Hij brengt haar van den afgereisde een klein doosje met dukaten, maar zij schudde met het hoofd en riep overluid: ‘ik behoef in de wereld niets buiten mijn kind, dat nu op de onstuimige zee zal omkomen!’ - en zij grijpt uit de kas zijn oud zwart zijden vest, drukt duizende kussen er op, en weent heete tranen over bertel, over den geliefden bertel (*).
Een geheel jaar gaat om. Wij zijn in de laatste dagen van Februarij op het havenhoofd te Napels; de paketboot komt van Palermo aan; Turken, Grieken, Malthesers, personen van allerlei landaard stappen aan wal. Onder dezen gaat een bleeke, ziekelijke bewoner van het Noorden, hij helpt den pakkendrager zijne bagaadje voortzeulen, en schudt het hoofd bij zijne praatzucht, want zijne taal verstaat hij niet. Wat baat het, dat buiten de zon zoo helder en warm schijnt, er is binnen in hem geene warmte, hij is krank, en verteert van heimwee; zoo was nu bertel thorwaldsen eindelijk

{==26==} {>>pagina-aanduiding<<}
in Italië aangeland, nadat hij, als een tweede ulysses, heen en weêr had gezworven. De Thetis had eerst een' kruistogt in de Noordzee moeten maken, ten einde de Noordsche kusten voor Engelsche kapers te beschermen. In September passeerde het schip eerst het Kanaal en kwam in October te Algiers, vanwaar de pest was uitgebroken. Daarop volgde eene lange quarantaine op Malta, toen eene reis naar Tripoli, om daar de vijandelijkheden tegen de Deensche schepen te beteugelen; daar lag het, gedurende den tijd, dat de kapitein aan wal was, voor gekapte ankers op stroom; hield eene nieuwe quarantaine op Malta uit, en daarna bevond het zich in zulk eenen toestand, dat het op de helling moest worden gesleept. Thorwaldsen verliet derhalve in eene opene boot zijne landslieden en ging naar Palermo, vandaar bragt hem de paketboot naar Napels.
Hij trof geene landslieden aan; de taal verstond hij niet. Mismoedig en reikhalzend zocht hij reeds den volgenden dag of, onder de vele vreemde vlaggen, ook niet in de haven het witte kruis op den rooden grond woei; neen, er was geen Deensch schip; ware er een geweest, hij zoude naar Denemarken zijn teruggekeerd. Zielsbedroefd barstte hij in tranen uit. De oude Napolitaansche vrouw, waar hij zijn' intrek had genomen, zag hem weenen en dacht: ‘dat is zeker de liefde, die hem zoo neêrdrukt, liefde voor een meisje uit zijn koud en barbaarsch land!’ En zij weende meê, denkende welligt ook aan hare eerste liefde.
‘Waartoe heeft de reis gediend! waarom komt de weekeling terug!’ dat voelde hij wel, zouden de woorden zijn, waarmede hij, thuis komende, ontvangen zoude worden. Hierover greep hem toch eene zekere schaamte aan, en in deze stemming nam hij in aller ijl eene plaats in eene reiskoets naar Rome, waar hij den 8 Maart 1797 aankwam, een dag, die later door zijne vrienden te Koppenhagen, toen zij den dag zijner geboorte wisten, als zijn verjaardag werd gevierd. De 8 Maart was de dag, waarop thorwaldsen te Rome voor de kunst geboren werd.
En nu treedt ons eene afbeelding voor oogen van eenen Deen, het is de geleerde, strenge zoega, aan wien de jonge kunstenaar is aanbevolen, maar die in hem slechts een gewoon talent ziet, die niets dan woorden van berisping heeft

{==27==} {>>pagina-aanduiding<<}
en oogen, waarmede hij in zijn werk niets anders ziet dan eene slaafsche navolging der antieken. Streng, regtschapen naar zijne beschouwing, stond de man daar, die thorwaldsen's onderwijzer zijn zoude.
Wij laten nu drie jaren na de aankomst daarheen snellen en vragen zoega, wat hij nog steeds van bertel, of alberto, zoo als men hem te Rome noemde, denkt, en de strenge man schudt het hoofd en zegt: ‘Er valt veel aan te merken, weinig te zeggen waarover men tevreden kan zijn, en vlijtig is hij ook niet!’ Maar vlijtig was hij juist, doch het genie blijft vreemd aan vreemde denkbeelden. ‘De schellen vielen mij toenmaals van de oogen!’ dat heeft hij zelf meermalen herhaald. De teekeningen van den Deenschen schilder carsten behoorden tot de geestigste werken van dien tijd, zij waren het, die leven en gloed over het ontwikkelde genie verspreidden. Het kleine atelier was eene bewaarplaats van marmer gelijk, waar hier en ginds verbroken beelden lagen. De geest schiep ze dikwijls des nachts in één uur, waarna onvoldaanheid over het gebrekkige ze weder in een oogenblik verbrijzelde.
De drie jaren waren nu weldra voorbij gevlogen en nog was er niets te voorschijn getreden; de terugreis was op handen; één werkstuk moest er toch worden gemaakt, opdat men in Denemarken niet met regt zoude kunnen zeggen: thorwaldsen heeft in Rome zijnen tijd geheel en al verbeuzeld. Hoewel hij twijfelde of zijne genie hem lauweren zoude bezorgen, niettegenstaande hij te midden dier bane stond, waar zij voor hem te plukken waren, ontwierp hij sason, die het gouden vlies won. Dat beeld was het, waardoor thorwaldsen, zoo hij meende, in het rijk der kunst opgang zoude maken. In klei stond het daar, doch door velen werd het met onverschilligheid beschouwd, en - hij sloeg het aan stukken.
In April van 1801 zou de terugreis in gezelschap van zoega ondernomen worden; zij werd echter tot den volgenden herfst uitgesteld. Jason vervulde echter nog zijne gansche ziel; een nieuw, een grooter beeld werd er van den held gevormd, een onsterfelijk werk. Het was evenwel als zoodanig door de menigte nog niet erkend en begrepen. ‘Hier is toch iets buitengewoons in!’ zeiden sommigen, zelfs de vereerde en hooggehuldigde canova peinsde er over en riep uit: ‘Quest opera di quel giovane danese è fatta in

{==28==} {>>pagina-aanduiding<<}
uno stilo nuovo e grandioso!’ (*) Zoega glimlachte en zeide: ‘dat is braaf gedaan!’
De Deensche frederika brun was destijds in Rome en bezong, opgetogen over thorwaldsen's Jason, den kunstenaar. Zij ondersteunde hem met eenig geld, ten einde hij zijn werk, in pleister gevormd, behouden kon; hij zelf had niets meer dan hij behoefde om naar huis te komen.
Het laatste glas was tot afscheid geledigd; de koffers ingepakt en de postkoets stond in den vroegen morgen voor de deur; de koffers werden naar buiten gebragt - en ziet! daar komt een medereiziger, de beeldhouwer hagemann, die naar zijne vaderstad de reis wenschte aan te nemen; zijn pas was niet in orde, en de reis moest uit dien hoofde tot den volgenden dag worden uitgesteld. Thorwaldsen beloofde, niettegenstaande de postillon alreede tot den afrid blies, zoo lang te zullen blijven, - hij bleef, bleef om zich een aardschonsterfelijken roem te verwerven, en om de heerlijkste kunstzon over Denemarken te doen opgaan.
Door de Engelsche kogels waren de torens van Koppenhagen plat geschoten, de Engelschen hadden de vloten der Deenen vernield, maar in de billijke smart hierover willen zij indachtig zijn, dat het een Engelschman was, die voor hen en voor den roem des lands bertel thorwaldsen redde! Het was een Engelschman, die, als door hoogere beschikking, meer voor Denemarken uitrigtte, dan wanneer al de torens en kerken weder waren opgebouwd geworden; die den roem van den naam der natie meer vleugelen aanhechtte, dan alle schepen des vaderlands door vlaggen en kartouwen vermelden konden, die Engelschman was thomas hope.
In het kleine studievertrek, dat de kunstenaar voornemens was te verlaten, stond hope voor den ontsluijerden Jason, het was een lichtpunt in thorwaldsen's levensen kunstgeschiedenis. De rijke vreemdeling was er door eenen bediende heengebragt, want canova toch had gezegd, dat de Jason in eenen nieuwen en grootschen stijl bearbeid was.
Niet meer dan 600 sequinen begeerde thorwaldsen om zijn werk in marmer te leveren, hope bood hem dadelijk

{==29==} {>>pagina-aanduiding<<}
800. De bane zijns roems werd ontsloten. Het was in den jare 1803.
Eerst vijfentwintig jaren later was de Jason voltooid en den edelen Brit toegezonden, doch in die vijfentwintig jaren waren andere meesterstukken te voorschijn getreden, en thorwaldsen's naam en kunstroem werd heinde en ver met lof vermeld. Niettegenstaande hij een troetelkind van het geluk was, bevond hij zich somwijlen in zeer sombere gemoedsgesteldheid. Italie's warme hemel had op hem geen' invloed, alleen vriendschap en liefderijke verpleging vermogten het, en deze vond hij bij den Baron schubart, den Deenschen gezant in Toskane; op diens welgelegen Villa Montenero bij Livorno, keerde zijne gezondheid langzamerhand terug, en met deze eene vrolijker gesteldheid der ziel; het zomergenot, in die streek gesmaakt, spiegelt zich nog in zijne basreliefs: Zomer en Herfst af. Vorsten en kunstenaars trokken zich zijner aan; en van alle zijden ontving hij hulde en bewondering zijner verdiensten. De dans der Muzen op den Helicon sprong uit het marmer voort; hij schepte Amor en Psyche; deze groep stond afgewerkt op het slot; eens barstte er een onweder los, de bliksem sloeg neder en vergruisde alle andere beelden, de Amor en Psyche alleen bleven onbeschadigd. Het was als of de hemel zelf het werk van thorwaldsen eerbiedigde: de zee zelfs verschoonde in hare woede zijne Venus met den appel; dat schoone beeld werd behouden en gered uit de golven, nadat de treurige mare van het vergaan van het schip op de reis naar Engeland ingeloopen was. Het gerucht van thorwaldsen's roem bereikte Denemarken, en verwekte alom vreugde en belangstelling; hij werd tot lid van de koninklijke academie benoemd, en ontving bestellingen voor het slot en het raadhuis. Heerlijke kunstgewrochten
verrezen; nieuwe kunstwerken, nieuwe bestellingen volgden. - De jaren vlogen daarheen.
Noorwegen was toenmaals nog met Denemarken vereenigd; in 1811 werd daar eene wit marmeren brug ontdekt. De toen regerende Koning schreef aan thorwaldsen, en deze was niet ongenegen terug te komen; maar belangrijke werken boeiden hem nog eenigen tijd aan de pauselijke stad.
Feestgejuich en vrolijkheid heerschten in Rome; op het Quirinaal zou een keizerlijk paleis worden opgetrokken; kunstenaars en handwerkslieden waren onophoudelijk bezig,

{==30==} {>>pagina-aanduiding<<}
want alles moest in Mei van 1812 voor de ontvangst van napoleon in gereedheid zijn; er waren verscheidene kamers, waar juist aan de vier muren eene ruimte voor basreliefs was opengelaten. Niemand dacht aan de hulp van thorwaldsen, hij wilde immers naar het Noorden terugkeeren. De tijd vereischte dat het werk zoude voltooid worden; de Architect stern, onder wiens opzigt het bouwen plaats had, kwam bij toeval in de academie St. Luca naast thorwaldsen te zitten en deed hem het voorstel, om in de vertrekken een Fries in pleister van 29 Deensche ellen te leveren, maar het werk moest in drie maanden tijds gereed zijn. Thorwaldsen nam het aan en hield woord, hij leverde een meesterstuk, alexander's zegetogt.
Het gerucht hiervan doorliep alle landen, in Denemarken steeg thobwaldsen's vereering tot dweeperij; geldsommen werden ingezameld om het meesterwerk in marmer te verkrijgen; de Deensche Regering bestelde het.
Nog bleef thorwaldsen in Rome; nieuwe werken werden door hem aan het licht gebragt; wij willen ons bij twee derzelve, in het jaar 1815 vervaardigd, een oogenblik ophouden.
Weken en maanden waren voorbijgegaan, zonder dat thorwaldsen iets had afgewerkt. In onverklaarbare mistroostigheid verzonken, ging hij zijnes weegs. Vroeg echter op eenen zomermorgen plaatste hij zich, na eenen slapeloozen nacht, voor zijne houten bakken, legde de natte klei in dezelve, en in een oogenblik vormde hij den Nacht, een zijner beroemde basreliefs. Gedurende den arbeid verdwenen de nevelen uit zijne ziel; het werd dag, klaar, helder dag; en eene vreugde bezielde hem, waarover hij zich later, als beheerscher van zichzelven, innig verblijdde. Zeer verheugd en met eene groote kat en zijn' geliefden hond Teverino spelende, trof hem een zijner Deensche vrienden voor het afgewerkte basrelief aan. Op denzelfden dag kwam de pleistergieter om het voor den vorm te halen, en thorwaldsen, reeds aan den Dag begonnen, zeide tot hem: ‘Wacht een oogenblik, dan kunnen ze beiden tegelijk worden afgewerkt!’ In één' dag waren twee onsterfelijke werken voltooid!
Den 14 Julij 1819 ving hij des morgens ten 4 ure de thuisreis, in gezelschap met den Graaf rantzau van Breitenburg en den historieschilder lund, aan. Door Sleeswijk, over Als en Fünen, kwam thorwaldsen den 3 October te Kop-
{==31==} {>>pagina-aanduiding<<}
penhagen aan. Drieëntwintig jaren waren verloopen, sedert hij het laatst daar was geweest.
Zijne ouders zouden hem niet terug zien komen, de moeder zou haren geliefden bertel niet aan het hart drukken, zij zoude de loftuigingen niet hooren en de opgetogenheid niet zien, die zijne terugkomst verwekte; zij waren reeds voor lang gestorven; maar niet minder blikten zij als uit hoogere gewesten op zijnen aardschen roemrijken zegetogt. De tranen eener moeder op aarde en het gebed eener moeder in den hemel zijn den kinderen tot zegening.
In alle Italiaansche en Duitsche staten waren aanzienlijken en geringen met eerbiedbetuigingen genaderd; menig jong kunstenaar ijlde naar de stad, waar hij wist dat thorwaldsen moest doortrekken. Op een der laatste stations voor Stuttgardt hield een wandelaar den wandelaar den wagen staande, waarin thorwaldsen gezeten was, en verzocht de vergunning om te mogen mederijden; hij bekwam ze en verhaalde nu, dat hij eenen langen weg had afgelegd, om in de stad den grooten kunstenaar thorwaldsen, die verwacht werd, te zien. Thorwaldsen maakte zich bekend, en het was voor den vreemdeling een der gelukkigste oogenblikken zijns levens. Eere en belangstelling hadden de terugreis tot eenen zegetogt gemaakt; de thuiskomst was het niet minder.
Ziet! hoe men als 't ware hem verdringt, ouden en jongen, de grootste mannen des lands naderen hem; een hartelijke handdruk, een welmeenende omhelzing is het welkom, waarmede men thorwaldsen begroet. Alle eerbewijzingen en verheffing maakten echter geenen indruk op de eenvoudigheid zijner zeden en op de opregtheid van zijn gelaat. Op Charlottenburg is hem een verblijf aangewezen. Zijn oog zocht onder de zoo velen, die hem omringen, naar een' zijner oude vrienden rond; zedig staat daar de oude portier in zijnen rooden kiel aan de deur, hij, de oude brave uit de dagen zijner jeugd. Thorwaldsen ziet hem, vliegt in zijne armen, en drukt hem met kinderlijke vreugde aan zijne borst.

(Het vervolg en slot hierna.)


{==32==} {>>pagina-aanduiding<<}

Anna Bolein.

Anna bolein was van Fransche afkomst, uit de familie der howards, en nicht van den Hertog van Norfolk. Toen de jonge maria tudor, zuster van hendrik VIII, Engeland verliet, om met lodewijk XII van Frankrijk in het huwelijk te treden, werd anna in haar gevolg geplaatst, onder den naam van Mejuffer de bolein. Korten tijd na dit huwelijk keerde de jonge Koningin, weduwe geworden zijnde, naar haar vaderland terug. Anna bolein, die aan het verblijf in Frankrijk de voorkeur gaf, trad in de dienst van Koningin claude, gemalin van frans I, doch verliet weldra, daar de strenge etiquette, welke men er, naar het voorbeeld der Koninginne-moeder, anne de brétagne, had ingevoerd, haar niet beviel, het hof, en voegde zich bij de Hertogin van Alençon, later de zoo beruchte margaretha, Koningin van Navarra. Anna was, wel is waar, niet de schoonste dame van het hof, maar ontegenzeggelijk de aanminnigste, zelfs nevens de schoone diane de poitiers, met welke zij in naauwe vriendschapsbetrekkingen stond. Hare leest was onberispelijk; zij was vol en rond van leden, min of meer bleek van gelaat en zwart van haren; haar mond was eenigzins groot, en een der tanden uit de bovenrij stak een weinig voor de anderen uit; haar hals was blank als sneeuw; men zag er een vlekje op, van gedaante als eene aardbei; hare armen en handen hadden den sierlijksten vorm, ofschoon zij aan de linkerhand zes vingers had, hetgeen zij met bewonderenswaardige kunst wist te verbergen. De keurige smaak, welken zij in hare kleeding en opschik aan den dag legde, maakte haar tot een toonbeeld van lieftalligen zwier. Het kostuum, waarin
zij afgebeeld werd, tijdens de Koning van Engeland haar de eerste maal zag, diende aan al de dames van het hof tot een modèl. Dit gebeurde op het feest, dat op het zoogenaamde champ du drap d'or gegeven werd. Zij droeg toen een kleed van helderblaauw fluweel, met zilver geborduurd; een moiré overkleed van dezelfde kleur, met dun pelswerk bezet, en met wijde afhangende mouwen, toonde den voortreffelijken vorm harer armen. Een tulband van blaauw fluweel, met gouden klokjes versierd, diende haar tot hoofdsieraad; een gazen sluijer, met kunst onder het hoofdtooisel aangebragt,

{==33==} {>>pagina-aanduiding<<}
viel naar achteren op de plooijen van haar kleed, en fluweelen schoenen, met diamanten sterretjes bezet, voltooiden haren dos. Anna was geestig en vrolijk, en daar zij hierbij veel beter onderwezen was, dan het gros der vrouwen van die eeuw, had zij talenten verkregen, welke weinig andere bezaten. Deze voordeelen lokten de bloem der Fransche ridderschap om haar heen; maar, behaagziek bij een koel hart, listig en sluw, had zij zich tot nog toe aan niemand hunner gehecht.
Nog nimmer hadden zoo veel bekoorlijkheden zich aan hendrik's oogen vertoond; de hertogin van Valois, eene vijandin van katharina van Arragon, wendde alles aan, wat zij vermogt, om 'sKonings hartstogt te doen ontvlammen. De Hertogin van Alençon stelde anna voor aan de Koningin van Engeland, die haar onder het getal harer hofdames ontving. Anna was, gelijk wij hierboven aanmerkten, uiterst behaagziek, maar nog veel staatzuchtiger. Zij verzuimde niets, om den Koning in hare boeijen te slaan; maar, te schrander en te zelfzuchtig, om den Monarch de geringste magt over haar hart in te ruimen, kwelde zij hem onverbiddelijk, en wanneer zij hem dan somber en moedeloos had gemaakt, ontvlamde zij hem op nieuw door een woord of een' blik. Toen zij hem eindelijk tot stervens toe, gelijk men spreekt, op haar verliefd, en diep treurig zag, dat hij hare gunst niet mogt verwerven, verlangde zij de edele katharina van Arragon tot offer. Men kent het verdriet, door hetwelk deze rampspoedige Koningin verteerd werd, en de rol, welke anna bolein in dit vreeselijke drama speelde; twee jaren lang betreurde de ongelukkige vorstin haren gemaal, hare dochter, haren troon en hare vrijheid. Anna, zegevierend en ten toppunt van geluk, verre van het lot van hendrik's eerste gemalin te verzachten, stelde alles in het werk, om hare gevangenschap nog pijnlijker te maken. Prinses maria smeekte den Koning vergeefs om de genade, hare stervende moeder te mogen bezoeken; anna was tegenwoordig, en verzette zich, meer echter met blikken dan met woorden, tegen het verzoek; een gedrag, dat maria nooit vergat. Anderhalf jaar waren hendrik VIII en anna bolein gehuwd
geweest; elisabeth was geboren; nogtans had hare geboorte den Koning weinig genoegen gedaan, want zijn grootste verlangen was naar een' erfgenaam. Omstreeks dezen tijd begon anna voor het eerst te bemerken, dat

{==34==} {>>pagina-aanduiding<<}
's Konings liefde het vroegere vuur verloren had; doch hare ijdelheid was nog te groot, om hem tot onbestendigheid in staat te achten. De dood van katharina van Arragon bedroefde hendrik meer dan men verwacht had. Toen hij dit berigt ontving, was anna tegenwoordig; en in de overmaat eener onberaden vreugd, welke zij onvermogend was te verbergen, keerde zij zich tot de personen van haar gevolg en zeide: ‘Eindelijk ben ik dan Engelands werkelijke Koningin!’ Deze uitboezeming verbitterde den Koning, en van dien dag aan behandelde hij haar met minder achting. Anna bolein daarentegen verdubbelde hare zorg en oplettendheid, om de luim van haren gemaal weder anders te stemmen. Hare manieren werden deftiger, meer overeenkomstig met haren stand; volgens het voorbeeld van katharina van Arragon, had zij steeds hare hofdames rondom zich, en hield zich met dezelve op onderscheidene wijzen bezig. Op zekeren dag liet johanna seymour, eene dier dames, die aan een borduurwerk arbeidde, bij toeval eene gouden keten vallen, waaraan een medaillon hing, dat zij heimelijk in haren boezem droeg. De Koningin verlangde het te zien; johanna verzette zich er tegen; eindelijk stond anna op, en ontrukte het haar.... het was een portret des Konings! Als versteend van schrik liet zij het medaillon op den grond vallen. Hendrik kon zulk een geschenk niet gedaan hebben, zonder dat hij daartoe voldoende reden had; doch bij een' man van zijn karakter was verwijten en geruchtmaken te gevaarlijk. Zij begroef dus haar verdriet in haar binnenste, en bespiedde johanna op al hare wegen; het duurde niet lang, of zij verrastte haar in 's Konings kamer. Op dit gezigt viel zij in onmagt. Toen zij weder bijkwam, poogde de Koning haar neder te
zetten; maar zij schreide onophoudelijk. Daar zij zwanger was, kon zoo hevig eene gemoedsbeweging noodlottige gevolgen hebben. Meer bezorgd voor zijnen verhoopten opvolger, dan voor zijne gemalin, zeide de Koning: ‘Nu, mijne lieve, wees bedaard, en alles zal goed gaan.’ Maar zij kreeg zenuwtoevallen, en den volgenden nacht beviel zij van een dood kind.... het was een Prins! Hendrik, woedende van spijt, overhoopte haar met verwijten en zeide: ‘dat zij hem voortaan noch Prinsen noch Prinsessen baren zou.’ Langzaam herstelde anna; doch hare vrolijkheid was verdwenen; door minnenijd, vrees en kommer verteerd, gevoelde zij dezelfde smarten, welke zij eens aan

{==35==} {>>pagina-aanduiding<<}
catharina van Arragon veroorzaakt had. Zij erkende hierin de hand der vergeldende geregtigheid, en meer dan eenmaal riep zij in haren zielsangst: ‘O katharina, wat hebt gij geleden!’ Haar tegenwoordig gedrag echter was onberispelijk, en deze overtuiging gaf haar de hoop, om den Koning nog weder op eenen anderen weg te brengen. Zij besloot, de zwaarmoedigheid, die haar verteerde, te beheerschen, of ten minste voor de oogen van haren gemaal te verbergen, en dezelfde middelen, het bekoorlijke van haar vernuft en hare begaafdheden, aan te wenden, welke hem vroeger in hare ketenen geklonken hadden. Op nieuw schitterde zij aan het hof, en werd eene korte wijl weder dat, wat zij te voren geweest was. Maar hendrik vond deze verandering onnatuurlijk, bij het hartzeer, dat zij gevoelen moest en waarvan hij de oorzaak maar al te wel kende. Hij zag daarin, zoo al geene geveinsdheid, dan toch een ligtzinnig gedrag, dat hem tegen de borst stootte. Verdenking was nu niet verre meer, daar de wensch reeds bestond haar schuldig te vinden. Even als voormaals katharina, werd thans hare opvolgster met bespieders omgeven; maar hierbij had een aanmerkelijk verschil plaats. De overledene vorstin was steeds, wegens de reinheid harer zeden en de strenge voegzaamheid van haar gedrag, het voorwerp van den algemeenen eerbied geweest; anna's gedrag jegens hare gebiedster, daarentegen, had haar vele vijanden berokkend. Derhalve werd het niet moeijelijk, aan onbeduidende dingen een kwaad oogmerk onder te schuiven. Op zekeren ochtend trad Lord rocheford, anna's broeder, in haar vertrek, leunde op haar bed, en voerde een gesprek met haar; deze omstandigheid werd de grond eener hatelijke aanklagte, en er werd tegen haar in het verborgen eene zamenzwering op het touw gezet. Kort daarna werd er te Greenwich een steekspel
gehouden, waarin de Lords rocheford en norris uitdagers en overwinnaars waren. De laatstgemelde had steeds voor de nog schoone Koningin eene hartstogtelijke bewondering doen blijken. Bij dit feest bewees anna door handgeklap den zegevierenden ridders hare goedkeuring, en, hetzij bij toeval, hetzij door onvoorzigtigheid, liet zij haren zakdoek vallen. Norris reikte dien op de punt zijner lans aan de Koningin weder toe, nadat hij er zich trotschelijk het aangezigt mede had afgedroogd. De Koning sprong op, werd bleek, en ging heen, zonder zich te ver-
{==36==} {>>pagina-aanduiding<<}
waardigen een' blik op zijne vrouw te werpen. Dit gebeurde in tegenwoordigheid eener menigte menschen. De Koningin scheen verschrikt, verliet haar balkon oogenblikkelijk, en begaf zich naar hare vertrekken. Het kampspel werd afgebroken. Elk vreesde voor eene buitengewone gebeurtenis, toen Lord rocheford, nog op de steekbaan zelve, als schuldig aan hoog verraad, gevat en naar den Tower gebragt werd. Waarschijnlijk is het, dat hendrik slechts eene gelegenheid verbeidde, om zijne ontwerpen tegen anna ten uitvoer te brengen, en dat hij het eerste voorwendsel daartoe aangreep. Dat zulk eene gelegenheid zich zou opdoen, kon de Koning ligtelijk vooruitzien; want anna had de voorschriften der hof-etiquette, waarop hendrik gesteld was, nooit zeer streng in acht genomen en zich gedurig aan overtredingen daartegen schuldig gemaakt, welke hij echter tot nog toe steeds met oogluiking behandeld had. Hij verliet Greenwich met een gevolg van slechts zes personen, onder welke norris zich als gevangene bevond. Onderweg verklaarde de Koning hem, dat hij slechts dàn op genade kon hopen, wanneer hij zijne verstandhouding met de Koningin beleed. Norris echter bezwoer de onschuld der
Koningin en de zijne, weêrstond beloften en bedreigingen, en werd almede naar den Tower gebragt. Ook marc smeaton, een bij het hof der Koningin aangesteld toonkunstenaar, werd van gemeenschap met haar beschuldigd, en dienzelfden dag, tevens met twee kamerheeren, weston en brereton, onder gelijk voorwendsel gevangen genomen. De Koningin bleef tot den volgenden dag in pijnigende onzekerheid; zij ging op het gewone uur aan de middagtafel, en bemerkte onder de dames van haar gevolg stilzwijgen en treurigheid; want geene harer had den moed, haar het droevig nieuws te vertellen. Doch nog sterker werd zij verontrust, toen zij 's Konings huishofmeester, die haar, volgens oud gebruik, van haren gemaal den tafelgroet: ‘Wel moge het u bekomen!’ (*) moest brengen, niet zag verschijnen. Naauwelijks was de tafel afgenomen, of de Hertog van Norfolk (een harer verbitterdste vijanden) en de overige Lords van den geheimen raad traden binnen, achter welke zich het onheil verkondigend gezigt van william kingston, bevelhebber van den Tower, verborg. De Koningin bemerkte

{==37==} {>>pagina-aanduiding<<}
hem echter, stond op, en vroeg, wat de reden hunner komst was. Haar oom, de Hertog, antwoordde koel, dat 's Konings begeerte was, dat zij zich naar den Tower zou begeven.
‘Verlangt de Koning zulks,’ sprak zij met standvastigheid, ‘zoo ben ik bereid te gehoorzamen.’ Zonder van kleeding te veranderen, ging zij met hen naar beneden, en zette zich in de schuit tusschen den Hertog van Norfolk en william kingston. Haar oom verklaarde haar vervolgens de reden harer gevangenneming, er bijvoegende, dat hare minnaars reeds sedert den vorigen avond in hechtenis zaten en hunne schuld bereids beleden hadden. Ontzet over zulk een bedrog, verklaarde zij met drift, dat zij onschuldig was, en vorderde, dat men haar in tegenwoordigheid des Konings voeren zou, om zich persoonlijk te verdedigen. Bij al deze betuigingen schudde de Hertog van Norfolk, met een verachtend betoon van ongeloof, het hoofd; de overige leden der deputatie waren even onmenschelijk; thomas andley alleen betoonde haar den haar toekomenden eerbied. De schuit legde bij den Tower voor de zoogenaamde Verraderspoort aan. De Koningin hief het hoofd op en beschouwde met schrik het donkere gewelf, waaronder de schuit door de kracht der golven en de diepte van het water hevig heen en weder geslingerd werd. Toen zij de eerste treden van den trap bereikte, viel zij op de knieën, en riep plegtig God tot getuige harer onschuld aan. Het is moeijelijk zich een denkbeeld van het akelige voorkomen te maken, hetwelk zelfs tot op onzen tijd dit gedeelte van den Tower van Londen behouden heeft. De Verraderspoort is een laag booggewelf van Saksische bouworde. De Theems stroomt onder dit verwulf, en drijft de binnenvarende schuit tot aan den voet van den trap, die naar het binnenplein leidt. Het zwarte graniet, door ouderdom en vochtigheid met een groen slijm overtrokken, gelijkt met zijne donkere muren naar de wanden van een ontzettend grooten waterput. De traptreden, gedurende het vloedgetij door den
Theems overspoeld, zijn door de woeling van het water uitgehoold. Bedenkt men het aantal slagtoffers, die deze schrikkelijke treden beklommen hebben, zoo krimpt het hart van weedom ineen; want het is maar al te waar, dat deze kolk, even als die der hel, nimmer terug geeft, wat zij eenmaal verzwolgen heeft. Anna werd eerst in de vertrekken gebragt, welke zij tijdens hare krooning bewoond had. Zij wierp zich an-
{==38==} {>>pagina-aanduiding<<}
dermaal op de knieën voor den troon, die de hare geweest was. ‘O God, erbarm u mijner!’ riep zij, brak in tranen uit, en verborg haar aangezigt in hare handen.
In deze aanvallen van wanhoop ging zij plotseling van schreijen tot het lagchen der krankzinnigheid over, dat nog schrikkelijker is dan het jammerlijkste weegeklag. Strak staarde zij voor zich heen, en wendde zich dan eensklaps tot kingston, met de vraag: ‘Waarom ben ik hier?’ Dan verviel zij op nieuw in hevige zenuwtrekkingen. Weder bij zichzelve gekomen, vroeg zij, waar Lord rocheford was. ‘Ik heb hem zoo even op het binnenplein gezien,’ antwoordde kingston. ‘Mijn arme broeder!’ riep zij en wrong de handen. ‘Ik weet, dat ik, met drie andere personen, beschuldigd ben, en toch ben ik onschuldig. Denkt gij, kingston, dat de Koning in staat zou zijn mij te doen sterven, zonder mij te hooren, zonder mij geregtigheid te laten wedervaren?’ - ‘Aan de armste onderdanen zijner Majesteit komt dit regt toe, Mevrouw!’ De Koningin antwoordde niet, maar glimlachte bitter. Lady rocheford, hare schoonzuster, en eene kamenier, welke zij uit hare dienst ontslagen had, werden haar van 's Konings wege tot gezelschap toegevoegd. Dit was de wreedste der folteringen, welke zij te lijden had. Lady rocheford, namelijk, was nimmer in staat geweest, de liefde van eenen man, zoo beminnenswaardig als anna's broeder, te verwerven, en daar zij hierbij menigmaal zijne koelheid te haren opzigte vergeleek met de genegenheid, welke hij zijner zuster toedroeg, had zij aan deze laatste eenen onverzoenlijken haat gezworen. Jaloerschheid had haar het eerst tot de afschuwelijke beschuldiging gedreven, van welke wij hierboven gesproken hebben, en het geding had geen ander bewijs dan logenachtige verklaringen. Beide, Lady rocheford en deze kamenier, hadden bevel, anna dag noch nacht te verlaten; zij sliepen op eene sopha aan het voeteneind van haar bed, en
verrigteden hare dienst met eene onbeschaamde lompheid, die zelfs de waardigheid van den stand der Koningin niet meer bedwong. Onophoudelijk bestormden zij haar met strikvragen, en bragten de daarop ontvangene antwoorden aan den Koning over. Hare eenvoudigste vragen omtrent de andere gevangenen werden met de arglistigste boosheid uitgelegd. Anna schreef aan cromwell, Koning hendrik's eersten Minister, en droeg aan kingston op, den brief te bezorgen; deze weigerde het.

{==39==} {>>pagina-aanduiding<<}
Hierop werd zij (gelijk hij zich in een berigt aan den Koning uitdrukt) aan eenen arend gelijk, dien men pas in eene kooi gesloten heeft; zij schreeuwde en jammerde, en beklaagde zich, dat de Koning haar in de magt van twee vrouwelijke kerkermeesters en van eenen onverbiddelijken slotvoogd geplaatst had.
Den 10 Mei des jaars 1536 werd eene beschuldiging wegens hoogverraad voor den Groot-Jury van Westmunster ingebragt tegen Lady anna bolein, Koningin van Engeland, george bolein, haren broeder, Grave van Rocheford, hendrik norris, frans weston en willem brereton; (de drie laatsten waren kamerheeren;) eindelijk ook nog tegen den bij het hof der Koningin aangestelden toonkunstenaar smeaton. De vier eerstgemelde heeren beweerden standvastig de onschuld der Koningin en hunne eigene; onaangezien men hun genade beloofde, wanneer zij hunne misdadigheid erkenden, verklaarden zij, liever te willen sterven, dan zoo schandelijk eene logen te bevestigen. Marc smeaton werd op de pijnbank gebragt; aanvankelijk bleef hij bij zijne eerste verklaring; toen men echter oordeelde, dat de pijn daartoe hoog genoeg geklommen was, reikte een der commissarissen hem eene schrijfpen en de akte van beschuldiging toe, met belofte van genade, zoo hij beleed: ‘Onderteeken, marc, en gij zijt gered!’ De ongelukkige onderteekende, en deze valsche, door folterpijn afgeperste, alle menschelijke regt en billijkheid honende verklaring werd de grond tot zijne veroordeeling en die der vier andere gevangenen. De onderteekening van eenen halfdoode, die door eene jammerlijke logen zijn leven waande te behouden, was genoeg voor het geweten van de leden der Pairskamer. De vier heeren werden veroordeeld om het hoofd te verliezen; marc smeaton, dien zijne zwakheid zelve het leven niet redde, werd tot de galg verwezen. Nadat deze uitspraken gedaan waren, deed men de Koningin binnenstaan, om ook haar te vonnissen. De koninklijke gevangene verscheen, verzeld door Lady rocheford en door kingston; deze laatste voerde haar voor de balie. Zonder vriend, zonder
regtsverdediger om hare zaak te bepleiten, toonde zij eene bewonderenswaardige tegenwoordigheid van geest en standvastigheid. Geen zweem van schrik was in hare gelaatstrekken merkbaar; haar voorkomen was bedaard en vol waardigheid; zij groette de regters, en zag, zoo het scheen met volkomene gemoedsrust, in het rond.

{==40==} {>>pagina-aanduiding<<}
Haar gedrag in dit oogenblik wordt als een voorbeeld van bescheidenheid en gelatenheid geroemd. Men las haar de akte van beschuldiging voor; zij hief de hand op, en sprak met achtbaarheid: ‘Ik ben niet schuldig, Mylords!’ Hierop zette zij zich in den stoel neder, dien men haar gebragt had, om de verhandelingen aan te hooren. De punten van aanklagte waren zoo afschuwelijk, dat deze overdrijving alleen genoegzaam bewijs leverde van derzelver valschheid. Lady rocheford, alle schaamte, ja zelfs alle banden des bloeds verkrachtende, trad niet alleen tegen haren gemaal, maar ook tegen de Koningin op, welke haar eenige oogenblikken lang met de uitdrukking van het diepste medelijden aanzag. Voorts verdedigde anna zich met groote welsprekendheid, en wederlegde al de belagchelijke beschuldigingen, welke men ten opzigte van haar bijzonder leven tegen haar had aangevoerd. Hare pleitrede was zoo eenvoudig, edel en aandoenlijk, dat men hare vrijspreking verwachtte. Maar de Hertog van Norfolk, die van wege den Koning in het geregtshof voorzat, verstond de kunst, om de regters uit hunne aandoening terug te brengen; anna werd schuldig verklaard, en gevonnisd om verbrand te worden, dood of levend, naar de Koning zulks verkiezen zou (*). Deze uitspraak werd haar door haren eigen oom, in hoedanigheid van Opperhofmeester des Koningrijks, verkondigd. Toen haar wreede bloedverwant geëindigd had, stond zij op, vouwde hare handen zamen, sloeg de oogen naar den Hemel, alsof zij dien tot regter wilde inroepen, en zeide: ‘Mylords, ik wil niet beweren dat uwe uitspraak onregtmatig is, dat mijn woord meer dan uwe meening gelden moet; ik wil gelooven, dat gijlieden toereikende gronden hebt gehad om zoodanig te handelen, maar het moeten geheel andere geweest zijn dan die, welke men tegen
mij heeft ingebragt, want ik ben rein van al de schandelijkheden, met welke gijlieden mij betigt hebt. Wat mijnen broeder en de andere ongelukkigen betreft, die onregtvaardiglijk veroordeeld zijn, zoo zou ik gaarne duizendmaal den dood ondergaan, kon ik hen daarmede redden; maar, daar het aldus de wil des Konings is, zal ik hen op het schavot verzellen, doordrongen van de overtuiging, dat mij, nevens hen, de eeuwige zaligheid wacht.’

{==41==} {>>pagina-aanduiding<<}

Nadat het vonnis geveld was, vorderde men van haar, dat zij voor het geregtshof de teekenen der koninklijke waardigheid, waarmede zij zich tot deze vreeselijke plegtigheid versierd had, zou afleggen. Men ontnam haar de koningskroon, het halssieraad en den mantel, en vervolgens werd zij niet naar de vertrekken, welke zij verlaten had, maar naar den kerker gebragt, dien zij tot op het oogenblik harer doodstraf bewonen moest.
Des avonds vóór haren dood lag zij verscheidene uren lang op de knieën voor het kruis; vervolgens verzocht zij Lady kingston naast haar te gaan zitten, en de laatste wenschen te vernemen, welker uitvoering eene stervende haar wilde opdragen. De dame antwoordde, dat het haar niet toekwam, in tegenwoordigheid eener Koningin te zitten. ‘Helaas!’ gaf anna ten antwoord, ‘dit ben ik immers niet meer; ik ben nu nog slechts eene arme gevonnisde! Verleen mijner ziele dezen troost, opdat ik in vrede van de wereld scheide.’ Lady kingston zette zich dan neder, en anna wierp zich in boetvaardige houding op de knieën: ‘Ga naar Prinses maria,’ zeî zij, ‘en breng haar deze mijne eigene woorden over: Dochter van katharina van Arragon, die ik zoo dikwijls beleedigd heb, Gods hand rust zwaar op mij, en de onregtvaardige dood, die mij te lijden staat, wreekt uwe edele moeder voor de smart, welke ik haar heb aangedaan. Katharina ging als eene heilige van den troon in de gevangenis en van de gevangenis in den dood, omgeven van ieders achting en eerbied; ik bestijg het schavot veracht en gehaat. Ik ben onschuldig ten opzigte van den Koning; ik was zeer schuldig ten opzigte mijner koninklijke meesteres. Even als zij heb ik al de folteringen van den minnenijd gevoeld, de knagende smart zich versmaad te zien, zonder den troost, dat ik de herinnering van een onberispelijk gedrag in mijnen boezem omdroeg. O katharina, wat hebt gij niet moeten verduren! Engel des vredes en der vergeeflijkheid, bid voor mij bij uwe koninklijke dochter, dat zij door het zoenoffer van mijn vergoten bloed tot mededoogen jegens mijn verlaten kind genoopt worde! Want, ach! ik heb geen regt te hopen, dat mijne opvolgster jegens de arme elisabeth
als moeder handelen zal, daar ik jegens katharina's kind niet als moeder gehandeld heb. Maria van Engeland, erbarm u mijner en bid voor mij!’
Des anderendaags gebeurde het laatste bedrijf van dit vree-
{==42==} {>>pagina-aanduiding<<}
selijke treurspel. Hendrik had bevolen, dat men den scherpregter van Calais, die voor zeer bekwaam in zijn vak gehouden werd, zou doen overkomen. Doch op het bepaalde uur was hij er nog niet, waarom dan ook de uitvoering van het vonnis tot op den middag verschoven werd. ‘Kingston,’ sprak anna, ‘zoo even heeft men mij verwittigd, dat ik nog vier uren te leven heb; het doet mij leed, want mijn lijden wordt er slechts door verlengd. Men zegt, dat de beul bijzonder bekwaam is; maar’ voegde zij er glimlagchend bij, ‘ik heb een' zoo dunnen hals, dat men de moeite had kunnen sparen, den man te halen.’ - ‘Zegt den Koning,’ zeî zij tot een der leden van den raad, die haar om hare laatste bevelen vroeg, ‘dat ik hem voor al de titels, waarmede hij mij overhoopt heeft, dank zeg. Hij heeft mij uit de eenvoudigheid van een rustig levenslot tot Gravin verheven; van Gravin heeft hij mij tot Koningin gemaakt, en thans, nu ik in dit leven geenen hoogeren trap beklimmen kon, zet hij aan mijne onschuld de kroon des marteldoms op.’ Het uur van haren dood bleef een diep geheim, behalve voor hen, welken de Koning tot getuigen daarvan bestemd had. Op den middag openden zich de vreeselijke deuren harer gevangenis voor de laatste maal. Zij was in een zwart damasten gewaad gekleed, en droeg een' witten, met kant bezetten halskraag; een tooisel, dat zij eenige maanden te voren zelve had uitgedacht. Op haar hoofd droeg zij eene zwartfluweelen kap, welke men op al hare portretten wedervindt. De toestand van opgewondenheid, waarin zij zich sedert des ochtends bevond, had haar eenen hoogeren blos gegeven; nooit misschien schitterde hare schoonheid met meerder glans. Zij besteeg de trappen van het schavot, geleid door den bevelhebber van den Tower en verzeld
door vier dames, welke de Koning tot deze treurige plegtigheid had afgezonden. Daar gekomen, zag zij den Lord Mayor, de magistraatspersonen, den Hertog van Suffolk en den Hertog van Richmond (onechten zoon van hendrik VIII) verzameld. De dames, die haar verzelden, waren zoo verschrokken, dat anna, bij haar vergeleken, alleen koelbloedig scheen. Zij zelve nam zich kap en kraag af, die bij de onthoofding hinderlijk konden zijn, en gaf ze aan de dames over; vervolgens dekte zij hare haren met eene muts, welke hare vlechten bij elkander hield. ‘Ongelukkig hoofd,’ sprak zij gedurende deze akelige toebereidselen, ‘binnen

{==43==} {>>pagina-aanduiding<<}
weinige oogenblikken zult gij op het zand van dit schavot rollen, en daar gij in het leven niet geregtigd waart de kroon te dragen, verdient gij in den dood ook geen beter lot!’ Anna wilde zich de oogen niet laten blinddoeken; zij liet zich op de knieën neder, dekte eerbaar haar kleed over hare voeten en legde het hoofd op het vreeselijke blok.... de bijl viel!
Lady kingston vervulde den last, dien anna haar bij Prinses maria had opgedragen. De jonge vorstin hoorde haar met een donker gelaat aan, hief vervolgens de oogen op naar het beeld harer moeder en scheen haar aan te roepen. Na eenige oogenblikken beval zij Lady kingston haar te volgen. Zij begaf zich naar dat gedeelte van het kasteel, waar elisabeth, destijds nog een kind, werd opgevoed. Eene wijl beschouwde zij hare zuster, doch zonder haar te liefkozen, en legde toen hare hand op het hoofd der wees, terwijl zij daarbij Lady kingston aanzag, die zich eerbiediglijk boog en vertrok.

In den omtrek van Richmond-park stond een hoop manspersonen onbewegelijk, zwijgend, en luisterend naar het kleinste geruisch, dat zich hooren liet. In hun midden gaf een man van forsche gestalte, die hun aanvoerder scheen te zijn en op een jagtroer leunde, blijken van onrust en ongeduld. Een kanonschot weergalmde in de verte. ‘Te paard!’ riep hij; ‘alles is voorbij!’ En in vollen galop reed de bende hem na, in de rigting naar het huis Wolf-hall in het graafschap Wiltshire, waar men bij het vallen van den avond aankwam. Al de bedienden, in feestgewaad getooid, schaarden zich eerbiedig ter wederzijden van den ingang, toen de ruiters door de slotpoort stormden. Aan de haast, waarmede zij tot hunne verschillende dienstverrigtingen terugkeerden, aan den spoed, met welken zij daarbij te werk gingen, kon men ligtelijk afnemen, dat hier iets gewigtigs stond te gebeuren.
Eenige uren later werden de slagdeuren der huiskapel van dit oud-adellijk verblijf voor eene jonge dame geopend, die, verzeld door hare verwanten, binnentrad. Zij was bleek en merkbaar ontsteld Toen zij den jager met den hem verzellenden stoet zag aankomen, lachte zij hem toe; de eene was de bruid, de andere de bruidegom. Een Bisschop stond

{==44==} {>>pagina-aanduiding<<}
voor het altaar en hield het kerkboek opengeslagen in de hand..., de echt werd ingezegend, de plegtigheid was ten einde, driemaal weêrgalmde de kapel van het geroep: ‘Leve johanna seymour, Koningin van Engeland!’




Nevel en mist te Londen.

Nevel en mist is in en om Londen, hetgeen echter ook met menige andere groote stad het geval is, veel digter dan elders, omdat, bij het schier uitsluitend gebruik van steenkolen, de groote hoeveelheid roetachtige, rookerige stof, die boven deze plaatsen in den dampkring drijft, zich met den eigenlijken nevel vermengt, en daarmede zulk eenen ondoorschijnenden sluijer vormt, dat er menigmaal op den vollen middag eene duisternis heerscht, die te weeg brengt, dat men op straten, in huizen en winkels kunstlicht moet ontsteken. Met name is dit zeer dikwijls in de City het geval, en bij sommige gelegenheden, bij voorbeeld den 27sten December 1831, des namiddags ten 2 ure, was deze donkerheid waarlijk angstwekkend. En toch was die buitengewone toestand door eene zeer gewone omstandigheid te weeg gebragt, te weten door het plotseling omschieten van den wind: de westewind, namelijk, voert den rook der stad voorwaarts in eene lange streep, gelijk men dit op eenen helderen dag van elk min of meer verheven punt kan waarnemen. Keert zich de wind dan eensklaps naar het oosten, zoo wordt deze geweldige massa rooks in eenen ontzettenden, bij het naderen tot haren oorsprong gedurig digter wordenden klomp teruggedreven, en wanneer zij nu, vermeerderd door de steeds op nieuw naar boven stijgende rookwolken, in haren terugweg weder over de stad komt, zoo ontstaat hierdoor de boven vermelde vreeselijke duisternis. Wat den eigenlijken nevel te weeg brengt, veroorzaakt tevens, dat de rook niet hoog optrekt, zoodat het daardoor dubbel donker worden moet. Behalve de nevels heeft men ook te Londen de op het vaste land zoo bekende veen- of haardamp gewoonlijk in het voorjaar en bij oostenwind. In de westelijk van de hoofdstad gelegene streken noemt het volk dit Londenschen rook; maar deze naam is ongepast, daar die veenrook bij de gemelde windstreek zoo wel ten oosten als ten westen der stad bemerkt wordt. De natuurlijkste verklaring,
welke men van dezen zoo alge-
{==45==} {>>pagina-aanduiding<<}
meen en bijna overal bemerkten rook kan geven, is deze, dat hij door de eigenaardige koude van den oostenwind wordt veroorzaakt, die het opstijgen der in de vroege lente door de zonnewarmte verwekte dampen stremt en ze in de benedenste lagen van den dampkring horizontaal langs den grond voert; vandaar ook het zigtbare van dezen zoogenaamden veenrook. Dikwijls wordt almede vrij groote duisternis door sneeuwwolken te weeg gebragt, wanneer het in den dampkring opgehouden water tot kleine ijspuntjes bevriest en zich tot vlokken zamenpakt, terwijl strijdige winden dezelve tot onregelmatige massa's ineenrollen, die het licht van den hemel onderscheppen, zoodat alles verduisterd wordt en zich met eene geelachtig vale tint vertoont. Laatstgemeld verschijnsel is meestal een vrij zeker voorteeken van kort daarna volgende zware sneeuwvlagen.

De twee kraanvogels van den plantentuin te Parijs.

In den Jardin des Plantes te Parijs was onder het andere gevogelte een paar kraanvogels, die elkander teeder beminden. Het mannetje stierf, en nu geraakte weldra het wijfje van verdriet op den oever van den dood. Toen zij zich alleen zag, gescheiden van den vriend, die haar nimmer verlaten had, werd zij zoo treurig, dat zij eerlang een waar toonbeeld van kommer was. Zij at niet meer, zij sliep niet meer, maar slaakte aanhoudend weeklagende toonen. De oppasser deed al wat in zijn vermogen was, om de troostelooze weduwe op te beuren; doch vergeefs; zij scheen levenszat, vermagerde van dag tot dag gedurig meer, en kwam den dood steeds nader bij. Eindelijk geraakte de oppasser op een' gelukkigen inval: hij plaatste in het verblijf der wijfjeskraan een spiegel, en zij, zichzelve daarin gewaar wordende, meende nu den verloren medgezel haars levens weder te zien. Dit gezigt rigtte haren levensmoed weder op; zij begon op nieuw voedsel te nemen, staat nu schier onafgebroken voor den spiegel, en schijnt zich terug te droomen in den tijd, toen beloonde liefde haar niets te wenschen overliet.


{==46==} {>>pagina-aanduiding<<}

Gespreck tusschen twee boerenknechts.


Ey siet eens wat een vreemde saeck! 
Hoe Fop 't oock schick' of hoe hij 't maeck', 
Buyr Krelis knort en Krelis kijft. 
't Is Krelis die t'onvreden blijft. 
Wat Fop oock wil of wat hij doet, 
Sijn buyrman noemt et nimmer goet; 
Wat hij oock soeckt of mijt en laet, 
In Krelis oogh is 't altijt quaet. 
Gaet Fop op Sondach naer de kerck, 
Sijn buyrman noemt et huych'laers werck; 
Of blijft hij uyt de kerck eens t'huys, 
Dan heet hij in de leer niet pluys. 
Spreeckt Fop eens met de lien op straet, 
Buyr Krelis noemt et sottenpraet; 
Of swijght de man en is hij stil, 
Siet! Krelis noemt et weer een gril. 
Rijt Fop eens uyt met Trijn sijn wijf, 
Het heet een decksel voor 't gekijf; 
Of rijt hij uyt met suster Griet, 
Dan acht hij 't arme Trijntje niet. 
Brenght Fop sijn boter naer de stat, 
Siet! Krelisbuyr die seyt als dat 
De man sich naer de merckt begeeft, 
Omdat hij geen kalanten heeft; 
Of laedt men aen sijn huys de waer, 
Buyr Krelis heeft sijn woorden klaer: 
Och, seyt hij, siet eens d'arme Fop 
Set alles af; sijn boel raeckt op! 
Koopt Fop sijn wijf een nieuwe doeck, 
Of geeft hij haer een kermiskoeck, 
Of draeght hij self een ander kleet, 
Sijn buyrman seyt dat hij wel weet 
Waervan de man soo rijcklijck sopt; 
Fop heeft sijn lantheer weer gefopt. 
Jae Krelis noemt et sunt en schant 
Dat buyrman, met soo ruym een hant, 
Het gelt als uytter deure smijt, 
Terwijl sijn broer haest armoe lijt. 

{==47==} {>>pagina-aanduiding<<}

Of seyt Fop 's winters in de snee: 
Trijn, 't oude wambuys kan nogh mee; 
Of draeght hij in het bar getij 
Sijns vaders oude winterpey, 
Siet, eer 't nogh yemant op en viel, 
Noemt Krelis Fop reets bijster schriel; 
Hij noemt hem drae een grooten geck, 
Oft' oock een schraper en een vreck. 
In 't kort, wat Fop oock immer doet, 
Buyr Krelis noemt et nimmer goet. 
Ja, wat hij soeckt of mijt en laet, 
In Krelis oogh is 't altijt quaet. 
Fop kan niet uytter deure gaen, 
Of Krelis keft daer tegen aen, 
Of Krelis sporrelt, kijft en schelt. 
Maer hoe hij oock sijn siele quelt, 
En hoe hij bijster tiert en raest, 
En sich bijna te bersten blaest, 
Siet Fop gaet, tot sijn groot verdriet, 
Maer stil sijn gangh, als hoort hij 't niet. - 
Vraeght yemant nu: hoe toch die man 
Soo onverstandigh tieren kan? 
En waerom hij een wrevel voet 
Die hem alleen maer hinder doet? 
Baert dit bedrijf ons meerder pijn, 
Dewijl het samen buyren sijn, 
Omdat een buyr, is hij een vrient, 
In noot en doot ten goede dient; 
Omdat, als 't onder buyren hort, 
M'elkander light in lijden stort; 
Omdat, al set men van 't verdriet, 
Als Fop, nogh wel de teringh niet, 
Men toch, al wort er niet getwist, 
De vreught van goede buyrschap mist; 
Omdat men altijt, waer men kijft, 
Soo moeijlijck sonder sonde blijft; 
- Ey hoort dan eens wat daer de knecht 
Van Fop tot sijnen macker seght! 
Gij vraeght, seght hij, wat maeckt ons buyr 
Soo gram en uyttermaten stuyr? 
't Is, Gijs, bij Krelis enckel spijt. 
Hij wort gevreten van den nijt! 
Sie, toen de baes, vóór jaren, pas 
Getrouwt en boer geworden was, 
Toen had nogh Krelisbuyr geen haet; 
Toen noemde hij den baes sijn maet. 
Soo langh als Fop te tobben had 
Voor 't heerschop ginder in de stat, 
En yeder dach, dien Godt hem boot, 
Moest wercken voor sijn daeglijxs broot, 

{==48==} {>>pagina-aanduiding<<}

En nogh niet soo en wert bemint, 
Soo langh bleef Krelis welgesint. 
Maer sedert Fop sijn woningh vrij, 
En daerbij nogh een vette wey 
In eygendom gekregen heeft, 
Soo dat op hem geen schult meer kleeft; 
En sedert dat de brave man 
Sich wel met Krelis meten kan, 
Soo dat hij koopt en dat hij doet 
Wat Krelis wel eens laten moet; 
En sedert dat hem yeder prijst, 
Omdat hij d' armen hulp bewijst; 
En sedert dat hem yeder noemt 
Als een dien 't gantsche dorrep roemt; 
En sints hij, om sijn deughtsaem hert, 
Tot ouderlingh gekosen wert, 
Soo dat men seyt: die brave Fop 
Die komt, die is er boven op: 
Kijck sedert toen is Krelisbuyr 
Al meer en meer en op den duyr 
Den baes gaen brengen op de straet, 
Gaen lastren met sijn malle praet, 
Den baes gaen haten als de pest; 
Maer 't is genoegh! gij weet de rest. 
Te hencker, Jaep! sey Gijs de knecht, 
Wat is die Krelisbuyr dan slecht! 
Wel, wat een laegh en kleyn bestaen! 
Soo kan 't hem noyt voorspoedigh gaen. 
Een haet, en dat uyt enckel spijt; 
Een lastertongh uyt enckel nijt. 
Neen, Jaep, ick houd et met baes Fop; 
Want daer en rust geen segen op. 
Kijck, sulck gebreck aen menschenmin 
Dat geeft gewis de duyvel in; 
Dat quelt de siel tot aen het graf, 
En daerop volght een sware straf. - 
- Wat dunckt u, leser! sprack die quant 
Niet wel en met een goet verstant? 
Jae, seght gij wis, die boerenknecht, 
Sijn hert hebb' eer! hij had het recht! 
Ick segghe daerom tot besluyt, 
Jae 'k roep het vierigh biddent uyt: 
Ick noemde 't stuck een vreemt geval; 
Och waer' het dat eens overal! 
O Heer! weer dat bedrijf en maeck 
Het waerlijck tot een vreemde saeck! 

A.

v.I.






{==49==} {>>pagina-aanduiding<<}

Mengelwerk.

Redevoering over de wording der aarde.

Door G.H. van Senden. (*)

Mijne Heeren!

De aarde is eene van die zesduizend starren, welke het bloote oog, dat zijnen blik tot den helderen nachtelijken hemel verheft, uit den hooge ziet blinken; maar zij is geenszins het zesduizendste gedeelte van het heelal. Wanneer het oog gewapend wordt met een' reuzenteleskoop,

{==50==} {>>pagina-aanduiding<<}
dan ontdekt het eene nog veel grootere menigte van hemelbollen; want de lichtvonken en heldere strepen aan het uitspansel, de melkweg zelfs, die stralende gordel, welke het gewelf van den grooten tempel omsluit, lossen zich dan op in enkele starren van eene verbazende menigte. Zelfs daar, waar het bloote oog, niets dan eenen blaauwen aether ontdekkende, volstrekt geene starren kon vermoeden, dagen voor het gewapende nieuwe lichten op. In den achtergrond van deze schemeren weder heldere nevelen, die ons ook zouden blijken uit starren te bestaan, wanneer de kunst de sterkte harer werktuigen verdubbelen of de mensch met zijn reuzenteleskoop eene afgelegene star tot standpunt zijner waarnemingen kiezen kon.
De aarde, die aldus zich als een druppel in den oceaan der werelden verliest, mag daarenboven nog geenszins tot de uitnemendste soort van deze bollen geteld worden. Daar zijn er toch, die, met groote pracht en heerlijkheid in het uitspansel stralende, volheid van zegen in den haar omringenden kring verspreiden; daar zijn er ook, die, uit zich zelve koude en donkere bollen zijnde, behoefte hebben aan het licht en de warmte van gene. Tot de laatstgenoemde behoort de aarde. Zij ligt, met nog tien andere zusterbollen, in de stralen eener zon, die haar tot bron van heil is geschonken, en, afhankelijk van haar, loopt zij, zich wentelende om hare eigene as, rondom die zon.
Eindelijk de aarde is onder de planeten, welke tot dit zonnestelsel behooren, geenszins de voornaamste. Het is waar, er zijn planeten, kleiner dan de aarde en loopende in beperkter kring, maar er zijn ook, die in haren jaarlijkschen ommezwaai ruimer kring beschrijven en wier kern van grooteren omvang is; er zijn ook, die gevolgd worden van meerdere manen, terwijl de aarde slechts één trauwant vergezelt, die bestemd is, om het van de zon afgekeerde halfrond, met ontleenden glans, te verlichten.
Zoo moge dan de aarde in het oog der wezens van hoogere ordeningen, die een zeer uitgestrekt gedeelte van het heelal kunnen overzien, minder beteekenen; zij moge hunne oplettendheid geenszins in die mate boeijen, dat zij

{==51==} {>>pagina-aanduiding<<}
vragen naar den oorsprong van deze star, en de geschiedenis harer bewoners; voor ons menschen staat zij op hooge waarde; zij geldt ons meer, dan al die groote en schitterende starren zamen. Zij toch is die star, welke aan het geslacht der menschen tot woonplaats is aangewezen. Op de aarde wordt de mensch geboren; in de aarde vindt hij zijn graf. Voor hem is zij de onuitputtelijke bron van voorwerpen, die de behoeften zijner natuur bevredigen, en volop genietingen der zinnen hem aanbieden. Voor hem is zij de juist gepaste oefeningschool tot ontwikkeling van zijne edele vermogens, en dienstbaar, om de kiemen voor een beter bestaan in die mate te kweeken, welke hem vatbaar maakt voor hooger bestemming. Daarom acht de mensch niets, hetgeen betrekking heeft tot de aarde, gering; en eer hij de vraag doet: ‘wat is op de aarde gebeurd?’ vraagt hij: ‘hoe is de aarde geworden?’ Ook ik zal dan gepastelijk mijne voorlezingen over de algemeene geschiedenis door eene verhandeling over de Geogenie en Cosmogenie, de aard- en wereldwording, laten voorafgaan.
Het is niet onbelangrijk, Mijne Heeren! eerst de verschillende gevoelens der oude Aziaten, alsmede die der Grieken omtrent de wording en vorming der aarde te leeren kennen, om ze dan met die Cosmogenie, welke de oudste is, te vergelijken. Zoo zullen wij ons den weg banen tot eene slotsom, die, vereenigd met de waarnemingen van latere tijden, ons leert, wat wij omtrent de wijze, waarop onze aarde werd, hetgeen zij thans is, kunnen vaststellen.
Volgens de oude boeken der Indiërs rustede het heelal, bedekt met water, in den schoot des Eeuwigen. Birma, de scheppende kracht van brehm, den onzigtbaren en hoogsten God, zwom over de wateren op een lotusblad; en wat hij aanschouwde met de oogen zijner vier hoofden was nacht en duisternis. Hij vraagt zich zelven: ‘van waar ben ik?’ ‘wie ben ik?’ en honderd Godenjaren blijft hij, zonder tot licht of rust te geraken, in die zelfbeschouwing verzonken. Thans hoort hij eene stem, die

{==52==} {>>pagina-aanduiding<<}
zegt: ‘Birma, bid tot het eeuwig Wezen!’ Hij rijst op, plaatst zich in eene peinzende houding op zijn lotusblad en denkt over het eeuwig Wezen na. Dat Wezen verschijnt hem inderdaad; het staat voor hem in de gedaante van een' man met duizend hoofden; het verstrooit de duisternis, en verlicht birma's verstand. Daar ziet hij in het eeuwig Wezen al de oneindige gedaanten der aardsche wereld, als begraven in eenen diepen slaap. Ten tweeden male keert birma tot zijne zelfbeschouwing terug. Honderd Godenjaren verloopen er andermaal, door hem in strenge boetdoeningen en stille bepeinzingen doorgebragt; doch met deze is ook de proeftijd van birma ten einde. Hij ontvangt nu het vermogen om te scheppen, en het in den schoot des Eeuwigen verborgen leven te ontwikkelen. Eerst schept hij de groote ruimte, de zeven sfeeren, verlicht van de stralende Dejota's, de aarde met hare lichten, de zon, maan en starren, en de zeven Patals of benedenstreken. Zoo stond de wereld daar, maar op haar ontbraken nog bezielde schepselen. Ook deze bragt birma voort. De eerste geest, dien birma schept, is de lomus, die echter straks in zelfbeschouwing verzinkt, zich in de aarde begraaft en daar, tot het einde aller dagen, verblijven zal. Daar lomus aldus nutteloos was, riep birma de negen rischi's te voorschijn, van welke hij betere dingen hoopte. Doch ook zij zinken, even als de lomus, in zelfbeschouwing terug, en birma ziet zich genoodzaakt, om met zijne vrouw, sarbutti, honderd zonen voort te brengen, van welke weder de oudste, dateh, een dergelijk getal verwekte. Maar ook dit getal bestond slechts uit bewoners der Surgs of hemelsche ruimten, en uit
Daints of reuzen, die in de Patals of benedenruimten zich ophielden. De aarde was nog onbevolkt. Toen schiep birma uit zijnen mond eenen zoon breman of brama, en gaf aan hem de vier Veda's, de heilige boeken. Daar stond nu brama met het woord, maar eenzaam stond hij, en bekneld van angst voor de verscheurende dieren des wouds. Doch birma verwekte thans uit zijnen regter arm kaëttris, den krijgsman,

{==53==} {>>pagina-aanduiding<<}
die voor brama waakte, en, ten einde dezen te verzorgen, eenen derden zoon, baïs, uit zijne lende, aan welken hij eindelijk in eenen vierden zoon, suder, eenen dienstknecht toevoegde, uit zijnen regter voet geschapen. Allen, doch brama, den eerstgeborene, het eerst, gaf hij op dezelfde wijs vrouwen; en uit deze vier paren eerste menschen is de bevolking der aarde voortgesproten.
Korter kan ik de hoofdtrekken opgeven van de Cosmogenie der Chaldeërs. Er was, zoo luidt zij, een tijd, toen er niets bestond dan water en duisternis. Wanstaltige gedrogten, menschen met twee vleugelen, vier aangezigten, hoornen en bokspooten, honden met vier ligchamen en vossestaarten, werden uit dat water geboren. Die allen eerbiedigden de heerschappij van de magtige omorca. Met de komst van belus eindigde haar rijk en dat dier monsters; want hij deelde omorca in twee helften, van welker eene hij den hemel, van welker andere hij de aarde vormde. Uit het bloed van belus, dat, toen hij zich zelven het hoofd afsneed, op de aarde druppelde, ontstonden menschen en dieren; de duisternis verdween, en de aarde werd gevormd, aan welke thans oannes, die te Babylon zetelde, wetten gaf en wijsheid leerde.
Van de Cosmogenie der Chaldeërs verschilt weder die van de Feniciërs. Naar dezelve was het begin aller dingen eene duistere, van den geest bezwangerde, lucht; een woest en donker chaos bestond er sedert oneindige tijden. Toen ontbrandde eens de geest in liefde tot de beginsels en vermengde zich met dezelve. De geest kende zijne schepping niet, welke uit die vermenging ontstond, zijnde eene slijm- of waterachtige zelfstandigheid, Mot geheeten, waaruit de zaden van alle dingen en de dingen zelve voortkwamen. Er waren wezens zonder gevoel, die gevoelige voortbragten, en die Zophaesemim of hemelbewoners heeten. Uit dezelfde zelfstandigheid ontvingen ook zon, maan en starren haar aanwezen. De lucht was door eene vurige zelfstandigheid vervuld; aarde en zee waren door dezelve verhit, en zoo ontstonden er winden, wolken en hevige stortregens, die de aarde overstroomden. Maar dit water

{==54==} {>>pagina-aanduiding<<}
werd door de hitte der zon weder omhoog geheven, en in de lucht tot wolken gevormd, die tegen elkander stieten en donder en bliksem veroorzaakten. Het geweldig geluid wekte de met verstand begaafde wezens uit hunnen diepen slaap; het verschrikte hen zoodanig, dat zij, en op aarde en in het water, in beweging geraakten. De bewoners der aarde echter werden uit den schoot des winds en des nachts geboren. Het waren twee menschen, Protogönos en Aeon, welke laatstgenoemde de eerste was, die spijzen van de boomen haalde.
De vierde Cosmogenie is die, welke zoroaster aan de Perzen leerde. Naar zijn stelsel bestaat er een hoogst Wezen, zervane-akheréne, de ongeschapene of onbegrensde tijd. Dit behelsde al de onzigtbare kiemen in zich van het licht, het water en het vuur. Ormusd was het eerste, ahriman het tweede voortbrengsel of uitvloeisel van hetzelve. Genen werd de heerschappij over de eerste zesduizend jaren verleend. Straks begon hij te scheppen. Eerst dacht ormusd al die wezens, welke hij voortbrengen wilde, en die gedachten waren straks tot de Feruërs, of zuivere geesten van alle te scheppen wezens, geworden. De wezens zelve bragt hij nu ook voort. De amsjapands en izeds, alle zuivere wezens, die de geestenwereld vervullen. Tot het scheppen van hemel en aarde waren deze, op hunne beurt, ormusd behulpzaam. Eerst werd het licht tusschen hemel en aarde, - de zon, de maan, de starren, - vervolgens werd het water, en toen de aarde voortgebragt. Van de laatste is Albordi de kern of het middelpunt, een gedrogtelijke berg, waaraan de andere gedeelten der aarde zich allengskens aansloten. Hij schiep vervolgens eenen dorren boom, dien een der amsjapands in het water plaatste, met dat gevolg, dat er boomen op aarde wiesen, gelijk haren op het hoofd des menschen. Daarna schiep ormusd de dieren uit den wereldstier, die het zaad van al het levende in zich besloot. Die wereldstier werd door den boozen geest, ahriman, geveld; maar uit zijn zaad ontsproten twee runderen, welke het stampaar werden van alle dierengeslachten op aarde, ge-
{==55==} {>>pagina-aanduiding<<}
lijk ook van de vogelen en visschen. Uit den regter schouder van den wereldstier ontstond kaiomorts of de oorspronkelijke mensch. De nijdige ahriman doodde
ook dezen; maar hoogere geesten zorgden er voor, dat uit zijn zaad een boom ontsproot, waaraan tien paar menschen groeiden, van welke het eerste paar messia en messiahiana heette, die de stamouders van het menschdom werden. Terwijl nu ormusd met zijne reine geesten zich in de volbragte schepping verblijdde, werd ahriman met euvelen wrevelmoed tegen haar vervuld. Hij gebruikte het hem insgelijks verleende scheppingsvermogen, om kwade geesten, die in den hemel met ormusd strijden moesten, voort te brengen; hij bezigde het, om op aarde even veel onreine en schadelijke dieren te vormen, als ormusd er goede had geschapen; zoodat hemel en aarde, met rein en onrein, met goed en kwaad vervuld, in onderling hevigen strijd, het bestaan begonnen.
Bij deze, de voornaamste gevoelens der Aziaten over de wereldwording, voeg ik die der Grieken. Van hunne vroegere denkbeelden te dezen is hesiodus de tolk. Uit hem blijkt, dat het algemeen geloof toen een chaos stelde, waarin alles, in ontzettende verwarring, door elkander lag. Werktuigelijke krachten deden daaruit alles zich vormen en zelfs de Goden ontstaan. Met thales ontlook de Grieksche wijsgeerte. Zij stelde zich de wording aller dingen voor, als een onderwerp, waardig het eerste te zijn der naspeuringen van den denkenden geest. De slotsom zijner onderzoekingen was, dat men in het water de oorspronkelijke stof, het levenwekkend beginsel aller dingen moest zoeken. Verdund zijnde, was daaruit de lucht en de vurige aether; verdikt zijnde, de slib ontstaan, die allengskens tot aarde was geworden. Zoo vond hij de vier grondstoffen, welke hij door eene wereldziel van denzelfden oorsprong vervuld achtte; en deze wereldziel was zijne Godheid. Anaximander nam een iets, dat tusschen water en vuur in het midden ligt, als grondwezen aan; doch anaximénes, eenen trap verder gaande, hield daarvoor de lucht. Eene eeuwige beweging en verandering

{==56==} {>>pagina-aanduiding<<}
was de grond van den vorm. Pythagoras paste zijne algemeene theorie van getalen ook toe op de wereldvorming. Het chaos was naar hem eene éénheid, de Godheid tevens, bestaande uit vormlooze en vormende dingen van tegenstrijdigen aard. Het vormende zonderde zich af van hetgeen zonder vorm was, vereenigde zich regelmatig, en zóó werd de wereld! Xenophanes verbond met nadenken over de wereldwording eenig onderzoek van den aardbol zelven. Zoo kwam hij er toe, om te stellen, dat eerst de oppervlakte van dit benedenrond door water was bedekt geweest; doch God en het heelal zijn, naar hem, één. Van dit laatste gevoelen was ook parménides, zijn leerling. Hij nam twee beginsels aan, vuur en aarde; het vuur als werkend, de aarde als lijdend; uit de vermenging van beide ontstonden water en lucht. Daarentegen is naar herakliet het vuur het eerste en eenige oorspronkelijk wezen, terwijl leucippus het heelal zich zelf doet zamenstellen uit atomen, die de ledige ruimte, onder diepe rust, vervuld hebbende, in beweging zijn geraakt. Het gevoelen van hem en van pythagoras zocht empedocles te vereenigen, want het chaos aannemende van genen, riep hij de werktuigelijke beweging van dezen in. Van hen onderscheidt zich anaxagoras zeer gunstig. Hij drong dieper in de natuur der stof, welke hij oordeelde te hebben bestaan uit ontelbaar kleine deeltjes van denzelfden aard, als de naderhand daaruit gevormde dingen; doch eene eeuwige beweging kende hij aan deze deeltjes niet toe. De in doodsche stilte rustende stof achtede hij in beweging gebragt en zaamgevoegd door de kracht van een oneindig verstand. Ook plato, de uitnemende leerling van socrates, nam eene Godheid aan, die de stof, welke geenen oorsprong, doch wel vatbaarheid voor alle gedaanten
had, rangschikte, en zulks deed naar eeuwige idéën. Van hem verschilt aristoteles. Een chaos stelde hij niet; eene eeuwige wereld nam hij aan, waarin alles ontstaat, om te vergaan, en vergaat om bestaan te ontvangen; een oneindige kring van beweging en verandering. De oorzaak van die eeuwige beweging is de

{==57==} {>>pagina-aanduiding<<}
Godheid. Doch epicurus vervulde weder oneindige ruimten met atomen, die door eigen kracht in beweging geraken, en zich zelve zoo lang zamenstellen en scheiden, tot zij eindelijk in die orde geraken, waarin zij, als regelmatig geheel, kunnen voortduren. Zeno keerde echter tot het stelsel van verandering weder terug, dat van epicurus en anderen, die voor de zamenstellingstheorie waren, verlatende. Hij en de school, die hij vestigde, de Stoïcijnsche, namen een werkend en een lijdend beginsel aan. Aan het werkende schreven zij leven, gevoel en denkkracht toe; zij noemden het natuur of Godheid. Het lijdende beginsel is de stof, aan welke zij toekennen vaste wetten van vorming. De wereld is dus ontstaan, zoo als nog het dier en de plant ontstaat, naar de vaste vormingswet, die het zaad eigen is.
Ik heb hiermede de hoofdtrekken opgegeven van de voornaamste oude Grieksche Cosmogeniën. Gelijk ik deze bij de Aziatische heb gevoegd, zoo zal ik met de eene en andere nu nog die der Schriften vereenigen, welke van de Israëlieten en de Christenen Heilige worden genoemd. Gij weet, dat deze schriften geopend worden met de hier bedoelde oorkonde. Eerst wordt, met weinig woorden, de wording van het heelal berigt; in den beginne, is het Gen. I:1, schiep God den hemel en de aarde. Van het tweede vers aan schetst dan de oorkonde de verdere vorming en bewoonbaarmaking van onze aarde. De toestand, waarin zich de aardbol bevond, wordt kortelijk beschreven. Zij was woest en ledig; de duisternis was op den afgrond en de geest Gods zweefde op de wateren. Zij was omringd met water, en over dat water, bewogen door den wind, was duisternis.
De oorkonde, ons de verdere vorming dezer woeste aarde beschrijvende, zegt, dat die geschied is in dagen of, gelijk ik liever vertaal, in onbepaalde tijdperken; want de taal, die de schrijver gebruikte, geeft de vrijheid der keus. Het eerste, hetgeen God deed, was de vorming van het licht. Daarop werd het uitspansel of de dampkring toebereid. Thans openbaarde zich de werking bijzonder in de

{==58==} {>>pagina-aanduiding<<}
oppervlakte der aarde; land en water werden afgezonderd, en op het droog gewordene ontsproten planten, kruiden en boomen. Vervolgens werden ook zon, maan en starren voor onze aarde, om zoo te spreken, geschapen; zij oefenden dien weldadigen invloed op dit benedenrond uit, welke haar nu eigendommelijk is. Hierop ging de Schepper er toe over, om levende wezens voort te brengen, die de oorkonde onder de algemeene benaming van visschen, vogelen en landdieren voorstelt; ten laatste volgde daarop de mensch, voorzien met het edelste ligchaam en de voortreffelijkste vermogens. Met eene gezellin aan zijne hand, in een prachtig oord der schepping geplaatst, zien wij hem, naar die oorkonde, onder de bijzondere leiding van den vaderlijken Schepper voor de verhevenste bestemming opgevoed, en in beide, man en vrouw, aanschouwen wij de ouders van het menschelijk geslacht.
Ik ga thans over, om de Cosmogeniën der oude Aziaten en Grieken met de Bijbelsche te vergelijken. Vergunt mij, mijne Heeren! dat ik daarbij drie oogpunten kies, en die Cosmogeniën beschouw uit dat der schoonheid, der godsdienst, der waarheid.
De Aziatische Cosmogeniën treffen ons door onmetelijke ruimten, ontzaggelijke gedaanten en verbazende verschijnselen. De Indische vertoont u veertien sfeeren, die, met hare stralende Dejota's en Patals, even vele werelden uitmaken; welke ruimten! Gij ziet birma tweehonderd godenjaren in gepeins; welk een tijd! Gij ziet rischi's en daints, vervaarlijke reuzen; welke grootheid! - Werpt uwen blik op het tafereel, hetgeen Chaldea ontrolde. Daar treden zonderlinge gedaanten en ontzettende monsters voor uw oog; gij verzinkt in het niet op het zien der magtige gebiedster van die gedrogten, omorca, welker eene helft groot genoeg is, om den hemel, de andere om de aarde uit te maken. - Uwe aandacht verpoze een oogenblik bij de Cosmogenie der Feniciërs. Ziet dat verwarde tooneel van door elkander geworpen wereldbrokken; dat ontzaggelijke wereldei, Mot; aanschouwt die atmosfeer van alle bollen, ontstoken door bliksemschich-
{==59==} {>>pagina-aanduiding<<}
ten, welke van het eene einde des heelals tot het andere, knetterend, hunnen vuurgloed slingeren; hoort dien ontzettenden donder, die door grenzenlooze ruimten davert en alles schudt en beroert; ziet die bruiloft van den wind en den nacht. Of brengt eindelijk de schilderij van zoroaster voor uwen geest, den onbegrensden tijd, de denking der Feruërs, het rijk van ormusd, zijnen starrezetel, omringd van de zeven amsiapands, de Vorsten des lichts, en de zeven izeds, de geniussen van het goede. Ziet ook zijnen ahriman, magtig en boos, den troon zijner helsche monarchie gevestigd en omringd met vorsten en dienaren des kwaads. Slaat uwe oogen op dien gedrogtelijken berg, die zijnen top tot in de woningen van ormusd verheft en in diens
eeuwig reine licht zich baadt; brengt u voor den geest den ontzaggelijken Wereldstier, den lichtstroomenden oorspronkelijken mensch, kaiomorts; let op de duizenden van jaren, die het tooneel van deze verschijnselen in het oneindige uitstrekken, - en gij voelt u, met mij, boven het dagelijksche verheven. Gij spant u met mij in, om het geheel te vatten; doch uw binnenste is beroerd; gij deinst met eerbied en ontzag terug. Ons gevoel voor het verhevene is, in het aanschouwen van het kolossale en oneindige, bewogen.
Intusschen, M.H.! het groote en kolossale kan op zich zelf het schoone nog niet vormen. Het moge ons als verpletten en met verstommende bewondering de borst vervullen; boeijen, wegslepen met zacht vermogen, neen, dat vermag het niet. Daartoe moet nog iets bij hetzelve komen, het geregelde, het gelijkmatige, het goede. Alleen dan, wanneer dit met het eerstgenoemde een geheel uitmaakt, wanneer het oog daarbij regelmatigheid, ronding en ineensmelting ontwaart; wanneer de kracht met bevalligheid, de bevalligheid met kracht tot zuivere harmonie zich vereenigt, dan ontstaat die mengeling van gewaarwordingen, welke het echte schoone eigenaardig uitoefent.
Het is juist deze uitwerking, welke ik mij van de Bijbelsche Cosmogenie beloof. Zij geeft u berigt aangaande

{==60==} {>>pagina-aanduiding<<}
de wording van het onmetelijk heelal, maar dat berigt drukt in weinige, krachtige woorden, geëvenredigd aan de majesteit en verhevenheid der gebeurtenis, dezelve uit. In den beginne schiep God den hemel en de aarde. Gij ziet op die aarde uwe blikken gerigt. Gehuld in donkeren schoot, zweeft zij met stille majesteit haren gang, op den geboortestond wachtende. Geene vervaarlijke spoken drijven in de lucht hun spel; geene magtige gedrogten beroeren de wateren; slechts de adem der Godheid waait over de grenzenlooze zee. ‘Er zij licht!’ is het bevel des Almagtigen, en ‘er was licht’ is de weerklank. Zacht en onmerkbaar, maar met orde en kracht, ziet gij die lichtstof hare geheimzinnige werking beginnen, eerst in den onmetelijken oceaan hare spranken verspreidende, dan in de lucht haren weldadigen invloed uitoefenende. Schoon en zwellende van groeikracht verheft zich het land uit den schoot der baren. Voor uwe verbeelding ontrolt zich een weêrgaloos natuurtafereel; de frissche waas van jeugdig leven is verspreid over elke plant en bloem; het is overdekt door een blaauw azuren gewelf, waaruit bij dag de koesterende zon, bij nacht een tintelend starrenheer of een zacht maanlicht de zusterlijke bol begroeten. Alomme is wasdom, is leven, is onschuldige blijdschap over het aanzijn; en terwijl uw oog met aandoening hier rondwaart, treedt in Eden, het kunstkabinet des Scheppers, een wezen voor uwen geest, het ideaal van mannelijke volkomenheid, kracht en moed; en aan diens hand gaat eene vrouw, die de hoogste eischen van bevalligheid bevredigt, beide rein en onschuldig als de Engelen Gods, en boven alle schepselen der aarde tot beelddragers der Godheid geadeld. Neen, ik bedrieg mij niet, wij gevoelen, mijne Heeren! bij die oorkonde van de wording des heelals en de vorming onzer aarde, iets, hetwelk wij bij geene der
Aziatische, hetgeen wij ook bij geene der Grieksche Cosmogeniën gevoeld hebben.
Doch wat is schoonheid zonder godsdienst? Gij beseft het gewigt dier vraag, en gij volgt mij met uwe toegene-
{==61==} {>>pagina-aanduiding<<}
gene aandacht, om de vermelde Cosmogeniën uit het oogpunt der godsdienst te beschouwen.
De eerste en meest algemeene openbaring van God is die, welke Hij in het heelal heeft gegeven. In het binnenste van den mensch moge een gevoel liggen der afhankelijkheid van hoogere magten; het menschelijk verstand moge in staat zijn, door redenering tot eene oorzaak aller dingen op te klimmen; dit gevoel zou zich niet ontwikkelen, voor deze redenering zou de vaste grondslag ontbreken, indien de mensch het geschapene niet aanschouwde. Daarin, dat hij rondom zich, boven en beneden zich een oneindig geheel ziet, hetwelk hij eenmaal door eene verhevene magt voortgebragt of zaamgesteld rekent, vindt hij zich tot vereering van die oorzaak des aanwezens en der werking aller dingen genoopt. Intusschen zóó als hij de Godheid bij die wording zich werkzaam denkt, zóó als zij zich daar voor zijn oog vertoont, stelt hij zich haar ook voor. Zóó als zijn Schepper is, is ook zijn God, zóó is ook de dienst, die hij het voorwerp zijner hulde toebrengt. Deze opmerking wordt door de ondervinding treffend bewaarheid. Meestal hebt gij, om de godsdienst van een volk te kennen, niet meer noodig, dan om naar deszelfs Cosmogenie te vragen. Gij gevoelt, M.H.! wij hebben aldus eenen tweeden proefsteen, waaraan wij de onderscheidene Cosmogeniën houden kunnen.
Let op die der Indiërs. Zoude in Indië het eenig en eeuwig wezen brehm in de godsdienst van het volk wel zoo geheel voorbijgegaan worden, indien het door de Cosmogenie niet zoo diep in den achtergrond ware geplaatst? Zou dat ellendig veelgodendom, in welks vereering de Indiër de schatten van zijn gezegend land, zijne rust, zijne deugd, zijn bloed verspilt, wel zoo veel ingang gevonden, en zoo veel vastheid verkregen hebben, indien het niet reeds in de Cosmogenie gegrond ware? Zou de geheele godsdienst daar in die nuttelooze contemplatie en afgrijselijke zelfpijniging ontaard zijn, waardoor men eene mystieke vereeniging met de Godheid bedoelt, indien niet de Cosmogenie van den Indiër reeds stelsel ware geweest van

{==62==} {>>pagina-aanduiding<<}
uitvloeijing aller dingen uit de Godheid; indien zij niet reeds het der Godheid welgevallige van contemplatie predikte? Zoude eindelijk die heillooze kastengeest, welke als een kanker knaagt aan den bloei en de beschaving van Indië, zoo heerschend kunnen blijven daar te lande, indien de trotsche Bramin niet uit zijne Cosmogenie bewijzen kon, dat hij de eerste zoon van birma ware? - Waarom staat in Babylon die tempel voor den afzigtelijken bel opgerigt, en wordt zijne wreede dienst over Azië verspreid? De Cosmogenie leerde, dat de menschen ontstonden uit zijn bloed. - Waarin vond het veelgodendom van Fenicië, met beeldendienst en menschenoffers, hechteren steun, dan in het Fenicische stelsel der wereldwording? - Waarom ontving bij de Perzen zervane-akherene zoo schaars hulde? Omdat zoroaster hem tot eene koude eeuwigheid in de Cosmogenie gemaakt had. De heilige vlam, die voor ormusd opflikkerde, de hulde, die aan de amsiapands en izeds werd toegebragt, de ontaarding van die dienst in die van de mithra, zij vonden grondstof en voedsel in de Cosmogenie der Perzen.
Even merkbaar is de invloed van de Cosmogeniën der Grieken op de godsdienstige denk- en aanbiddingswijze van het volk. Immers, als gij ze u nog eens voor den geest brengt, die stelsels van wereldwording, zij sluiten of geheel de werking buiten van goddelijke naturen, of zij nemen eene werking van dezelve aan. Maar die bij de wereldwording werkende naturen, welke zijn het? Geenszins zulke, die ouder zijn dan de stof; naar eenen enkelen even oud als dezelve, naar de meesten echter uit de stof ontstaan. Hare werking is eene beperkte; zij zijn, bij al haren invloed op de verandering van die stof tot een geheel, gebonden aan vormen, afhankelijk van wetten en beginsels, aan de stof eigendommelijk. Is het te verwonderen, dat de Griek, die, in zijne overleveringen en stelsels van wereldwording, zijne Godheden in zulk eene naauwe betrekking tot de stof zag optreden, die haar in die afhankelijkheid van de stof zag verschijnen, zich niet verheffen kon tot een onstoffelijk, van de wereld afgeschei-
{==63==} {>>pagina-aanduiding<<}
den, en allerhoogst beginsel? Natuur en Godheid, in den oorsprong van het bestaan dermate versmolten, moesten ook in hare voortduring versmolten blijven; want welke kracht of toeval kon eene betrekking later doen ophouden en verbreken, die in het wezen van de dingen, die in den aard der wording reeds gegrond was? Intusschen, die Natuur was bij deelen ontstaan, zij bleef in deelen voortduren; en, daar de mensch moeijelijk het geheel omvat, maar het geheel in de deelen zich voorstelt, was het gevolg hiervan, dat hij de Godheid in zoo veel deelen splitste, als waarin hij de met haar verbondene natuur aanschouwde; dat hij elk deel verpersoonlijkte, leven, gevoel en werking daaraan toeschreef. De geheele Natuur wordt aldus bevolkt met Godheden; zon en maan en starren; aarde en oceanen, zeeën en meeren, rivieren en bronnen, bergen en boomen, het bovenrond en de benedenwereld! De fabel behoefde slechts er bij te komen, om geschiedenis te verdichten, en daden, die
van persoonlijkheid en werking getuigden, te verzinnen; de beeldhouwkunst, om het gedachte in het karakter der daden aanschouwelijk voor te stellen; de vrees en hoop, den mensch eigen, behoefden slechts te werken, - en al die Godheden, met hunne tempels en beelden stonden daar, offers en hulde ontvangende. Zelfs de betere denkbeelden van anderen omtrent de natuur der Godheid, welker voorganger anaxagoras was, en die vooral plato en aristoteles volgden, konden zich niet tot de vereischte zuiverheid ontwikkelen. Deze mannen waren niet in staat tot eenheid te komen, omdat zij het begin der dingen geenszins van een eeuwig wezen afleidden, en aan dit den oorsprong van alles toekenden. Hunne Cosmogenie behelsde het beginsel hunner dwalingen; en ofschoon velen met hen het ellendig veelgodendom verlieten, zij verlieten het slechts, om Pantheïsten of Ongodisten te worden. Immers een der grondslagen voor de Ongodisterij, die het aanwezen van alle Godheid ontkent, is in die Cosmogeniën te zoeken, welke de werking van eene Godheid op de wording of zamenstelling buitensluit. Grieksche wijsgeeren, die zoodanige philosophemen

{==64==} {>>pagina-aanduiding<<}
van wereldwording voorstelden, voedden in dezelve het Atheïsme; tot eindelijk epicurus met eene huiveringwekkende consequentie op zijn stelsel van toevallige wereldwording eene leer van Goden bouwde, die geene voorwerpen van eerbied of dankbaarheid kunnen zijn, omdat zij in de zaligheid van hunne heerlijkheid en hun genot niet willen gestoord worden door eenige zorg voor eene wereld te dragen, die hen trouwens ook, zelfs in het minste niet, raakte.
Zoo, M.H.! voedden zoowel de Aziatische als de Grieksche Cosmogeniën het veelgodendom, en door hetzelve al die vernedering en ellende van ons geslacht, welke in meerdere of mindere mate uit de afgodendienst voortvloeiden. Zij werden de bronnen en steunpilaren van Pantheïsme en van godsdienstverachting. De eenige Cosmogenie, die zich in dezen onderscheidt, is de Bijbelsche. Den oorsprong en de inrigting van het heelal en de vormeering van onze aarde aan een hoogst volmaakt Wezen toeschrijvende, aan de almagtige, oneindig wijze en onuitsprekelijk goede oorzaak aller dingen, legde deze Cosmogenie den slagboom tegen het monster der afgoderij; weefde zij een' band van oneindige verpligting aan God, die geene woeste hand kan verscheuren; legde zij den grond tot eene redelijke dienst in eene mengeling van stillen eerbied en bewogene dankbaarheid; opende zij eene bron van vertrouwen en blijdschap, en strengelde eindelijk koorden, die in heilrijke vereeniging alle menschen als ééne familie, als kinderen van éénen Vader, en dus als broeders en zusters van hetzelfde huisgezin, zacht verbinden moesten.
‘Doch wat is schoonheid en godsdienst zonder waarheid? Moet niet met dit tweetal de derde zuster zich vereenigen, om de trits van de geniussen der menschheid zaam te stellen?’ Het zij zoo. Wij willen, om de Cosmogeniën bij het licht der waarheid te beschouwen, nog onze aandacht verzamelen.
De waarheid van eene Cosmogenie te bepalen, heeft schijnbaar onoverkomelijke moeijelijkheden. Wie zag de

{==65==} {>>pagina-aanduiding<<}
wording aller dingen? wie aanschouwde de vorming van onzen bol? Hoogere geesten mogen van de laatstgenoemde eerbiedige getuigen geweest zijn, het geslacht der menschen lag nog in het niet bedolven. Te vergeefs zoekt gij dan onder het zand, dat Azië's weleer bloeijende streken bedekt, gedenkteekenen; te vergeefs ontrolt gij de oude handschriften, of ontcijfert de hiëroglyfen van Egypte's priesteren; en wat tijding gij daar ook ontvangt uit de grijze oudheid, geen berigt van eenen ooggetuige omtrent de wording aller dingen zult gij ontdekken. Hij alleen, die werkte en zag, God, kon omtrent het ontstaan aller dingen en de inrigting, aan den aardbol gegeven, onderrigt mededeelen.
Of God aan de eerste menschen inderdaad daaromtrent eenig onderwijs heeft medegedeeld? - mij is zulks geenszins onwaarschijnlijk. Het is waar, ik moet dan twee veronderstellingen maken, de eene, dat de eerste menschen vatbaar waren om dergelijk onderwijs te ontvangen; de andere, dat de Schepper het hun mededeelen wilde. Maar zult gij, mijne Heeren! er zwarigheid in zien, mij beide toe te stemmen? De natuurmensch van rousseau heeft toch evenmin als de staartmensch van ballenstedt eenig fortuin knnnen maken; want welk denkbeeld moest men zich van eenen Schepper vormen, die het dier in eenen volmaakten toestand voortbrengt, het in driften en instincten leidsvrouwen en beschermers toevoegt, maar den Koning der schepselen als een halfmensch, of als een naakt en hulpeloos kind zoo er maar heenwerpt, blootgesteld aan het gevaar, om, bij gebrek van die natuurdrift, in elk water te verdrinken, aan elke giftplant zich dood te eten, en van elk roofdier verscheurd te worden? De mensch, tot de verhevenste bedoelingen bestemd, moest ook straks vermogens bezitten, om deze bestemming te bereiken, en in de eerste plaats vatbaarheid voor onderwijs en opvoeding. Zonder opvoeding en leiding, dat bevestigt de geschiedenis der beschaving, dat leert de menschkunde, geraakt de mensch geenszins tot het doel zijnes aanwezens. Een der jongere wijsgeeren zegt zeer wél:

{==66==} {>>pagina-aanduiding<<}
‘het is slechts onder menschen, dat de mensch mensch wordt. Opgevoed moest de eerste mensch worden. Een mensch kon dit niet doen, omdat hij de eerste mensch was. Dus was het noodig, dat hij door een ander redelijk Wezen, hetwelk geen mensch was, opgevoed werd.’ - Wie kon, M.H.! die opvoeder anders, wie beter zijn, dan God, de liefderijke Vader der menschen; Hij, die, gelijk een oud Grieksch wijsgeer opmerkt, omtrent goddelijke dingen onderwijs geven moet. Dat dit onderwijs zich geenszins zal uitgestrekt hebben tot kunsten en wetenschappen, geef ik gaarne toe; maar dat tot de stof van hetzelve in de eerste plaats behoord heeft, ‘dat alle dingen hun aanzijn van God hadden ontvangen; dat God het was, die deze aarde zoo heerlijk had toebereid; dat de mensch zijn bestaan aan God verschuldigd was,’ is wel uitgemaakt en zeker. Trouwens alleen daardoor konden de eerste menschen voor dwaling, ten opzigte van de oorzaak van hun bestaan, bewaard; daardoor met diepe indrukken van Gods grootheid en goedheid vervuld; daardoor tot die kinderlijke gehoorzaamheid aan den Allerhoogste opgeleid worden, zonder welke hunne volmaking en hun geluk eene onmogelijkheid bleven.
Dit onderrigt nu, M.H.! geloof ik hoofdzakelijk in de Bijbelsche Cosmogenie en Geogenie te vinden. Hiertoe leidt mij de uitdrukkelijke vermelding in de oorkonde: dat God den zevenden dag zegende en heiligde, d.i. aan de eerste voorouders bevel gaf, om op denzelven plegtige gedachtenis van deze groote gebeurtenis te vieren. Immers waartoe dit bevel, indien de eerste menschen omtrent de vorming der aarde, en de wijze waarop die geschied was, niets wisten? Daarenboven, het stuk draagt, mijns bedunkens, er kennelijke sporen van, dat het in de hoofdzaak door goddelijke openbaring is medegedeeld.
Het is mogelijk, dat dit beweerde eenigzins vreemd klinkt; het is mogelijk, dat er onder u zijn, die zeggen: ‘hoe, indien de Allerhoogste zelf mededeeling had willen geven omtrent de wording van hemel en aarde, moesten dan die mededeelingen niet vollediger, niet naauwkeuriger

{==67==} {>>pagina-aanduiding<<}
zijn?’ Maar, M.H.! houden wij in het oog, de eerste menschen waren geene astronomen; zij waren geene wijsgeeren, geene geologen, geene scheikundigen. Hunne vatbaarheid was die van het natuurlijk verstand, dat opmerkt en nadenkt; en voor zulke menschen waren mededeelingen omtrent de wording aller dingen, hoedanige deze Cosmogenie behelst, juist berekend en volkomen voldoende. Ook is zeer opmerkelijk, dat in de Cosmogenie des Bijbels, bij schijnbare eenvoudigheid en oppervlakkigheid, eene hooge en diepe wetenschap verscholen ligt, die wij onmogelijk kunnen houden voor de vrucht van het ongeoefende verstand in den nog kinderlijken staat van het menschdom. Eerst de voortgangen, die later eeuwen in de starrekunde, wijsgeerte, aard- en scheikunde gemaakt hebben, doen ons de schatten der Bijbelsche Cosmogenie en Geogenie ontdekken en waardeeren. Dat wij haar, uit het tegenwoordig standpunt van de genoemde wetenschappen, beschouwen.
Reeds de gebrekkige kennis, die de oude Aziaten en Grieken omtrent den hemel hadden, deed gene in hunne verdichtingen, deze in hunne philosophemen de werking van goddelijke naturen bij den oorsprong en de inrigting der wereld eerbiedigen. Het gestelde echter van enkelen, dat door toeval het heelal zou zijn zaamgevoegd, toen reeds door dieper denkenden verworpen en wederlegd, is, bij het licht van latere eeuwen, in al deszelfs ongerijmdheid openbaar geworden. De Astronomie acht het nu onmogelijk en ondenkbaar, dat starren, zoo talloos in menigte, zoo verbazend in grootte, zoo regelmatig in gedaante, zoo onmetelijk in afstanden, die alle één zamenstel vormen van eene verbazende orde en van de hoogste regelmatigheid, zouden ontstaan zijn zonder eene redelijke en hoogst volkomene oorzaak.
De wijsbegeerte bepaalt nader de wijze van dit ontstaan. Zij verwerpt alle theoriën, die den oorsprong der eindige dingen als wezentlijk uitvloeisel uit God, als uit eene oneindige bron, beschouwen, of die de Godheid met de wereld vermengen, de Emanatiestelsels

{==68==} {>>pagina-aanduiding<<}
der Aziaten en de Pantheïstische stelsels der Grieken, Trouwens, wie God als wereldziel aanmerkt, beperkt de oneindige goddelijke natuur, daar elke ziel, die met een ligchaam verbonden is, zich in eenen van dat ligchaam afhankelijken staat bevindt. Hij verwoest het denkbeeld van God, dat van een onafhankelijk Wezen. Wie zegt: de wereld is God, en zich desniettemin de wereld als eindig denkt, komt met zich zelven in afgrijselijke tegenspraak. En ofschoon het latere Pantheïsme, deze zwarigheid willende ontwijken, naar den eenen hoofdvoorganger zegt: ‘God is de eenige, eeuwige, alomvattende zelfstandigheid, die zich in twee hoofdeigenschappen openbaart, uitgebreidheid en gedachte;’ en naar den anderen hoofdvoorganger: ‘God is het absolute of volstrekte, en dit absolute onderscheidt zich in het wezen, en het beeld van het wezen, (ideale en reale),’ het Pantheïsme ontgaat daardoor de zwarigheden, aan hetzelve eigen, in geenen deele. Het verwart zich zelfs in nog grootere; het verliest zich in de donkere holen der mystiek en de verblijven van blinkende ellende. Want, terwijl het de natuur niet alleen, maar ook den mensch vergoodt, leidt het tot een huiveringwekkend noodlot; en, de persoonlijkheid van den mensch vernietigende, vernietigt het ook zijne zedelijkheid en onsterfelijkheid. - Het is daarom, dat de wijsgeerte, welke op dien naam in onzen verlichten tijd aanspraak maken wil, in God, als den eeuwigen grond aller dingen, berust, en eene schepping aanneemt, als de eerste en hoofdwerkzaamheid van God, met betrekking tot de wereld. Maar is het niet opmerkelijk, M.H.! dat deze slotsom, waartoe eeuwenlange nasporingen den denker leidden, en waarin hij, aan de
uiterste grens zijner onderzoekingen gekomen zijnde, rust vindt, en vol verrukking aanbidt, reeds geboekt staat in de vijf eerste woorden van het oorspronkelijke der Bijbelsche Cosmogenie?
Bij hetgeen de starrekunde en wijsbegeerte leeren omtrent de wording aller dingen, voeg ik het onderrigt der Geologie. Zij, die zich voorstelt het ontstaan en de oorspronkelijke vorming van den aardbol te verklaren, heeft

{==69==} {>>pagina-aanduiding<<}
vooral te dien einde in latere jaren den aardbol zelven onderzocht. Zij wijst aan, dat de oppervlakte van onze planeet bedekt is met aardstoffen van velerlei soort, die veelal in lagen, van verschillende dikte, over elkander liggen. Onder deze vond zij het kalkgebergte, hetwelk de Geologie onderscheidt in het hooger en lager gelegene. In het hooger liggende kalkgebergte zijn de metalen en ertsen; daarin worden ook vele overblijfselen van planten en dieren gevonden; zelfs bestaan vele kalkgebergten geheel uit versteeningen van zoodanige. In het lager liggende kalkgebergte intusschen vond zij geene andere versteeningen, dan van schelpdieren, en van deze slechts weinige sporen. Het kalkgebergte rust weder, door het overgangsgebergte, op den graniet; eene zelfstandigheid, die, uit kwarts, glimmer en veldspath zaamgesteld zijnde, zeer hard is; en deze schijnt de kern des aardbols uit te maken, tenzij er in het binnenste van de aarde eene nog meer vaste stof mogt bestaan, welke verborgen blijft voor het oog van den bewoner harer oppervlakte. Graniet, M.H.! is dus de vaste kern, waarmede onze aardbol een' aanvang nam, toen in den beginne hemel en aarde werden geschapen. Intusschen, hoe is deze kern ontstaan? Uit de wereldstof en de wereldwet, welke eerstgenoemde de Almagtige voortgebragt, welke laatste Hij vastgesteld heeft. Deze wereldstof, in oneindige menigte geschapen, zweefde in de wereldruimte, en er was niet meer noodig, dan de aantrekkingskracht, om de stoffen zich te doen naderen en het kleinere deel met het grootere te vereenigen. De kleinere stoffen, die in dat gedeelte van het wereldruim zweefden, waar onze aardbol zou ontstaan, vereenigden zich van alle zijden met de grootere, hechteden zich daaraan vast, en drongen zich om het midden, waarin zij haar gemeenschappelijk zwaartepunt vonden, zamen. Zoo vormden zij de kern van den aardbol, die, als vereenigende de zwaarste stoffen, vast werd, en waarop vervolgens de niet zoo zware
deelen neêrzonken; schicht op schicht, van meerdere tot mindere zwaarte, vormende.

{==70==} {>>pagina-aanduiding<<}
Het water, als zijnde het ligtste, moest natuurlijk al het andere overdekken.
Wij moeten de scheikunde inroepen, om dat te leeren kennen, waardoor de aarde, woest en ledig en van alle zijden met water bedekt zijnde, werd wat zij geworden is. Immers een aardbol, door aantrekkings- en zwaartekracht ontstaan, moge, door de kracht van een ander hemelligchaam aangetrokken, doch door hare eigene beweging tot zekeren trap weêrhouden, zich om dat hemelligchaam zwaaijen, een woeste en ledige zal hij toch blijven, hoe verbazend grooten kring hij ook beschrijve. Er moet eene kracht bijkomen, die de trage rust doet ophouden en leven en beweging veroorzaakt. En eene zoodanige ontstond toen de Schepper sprak: ‘er zij licht!’ Trouwens, M.H.! in de lichtstof was eene wonderstof gegeven, juist dienstbaar, om alles te weeg te brengen, hetgeen nu moest geschieden. Het licht is toch eene grondstof, waarmede de warmtestof ten naauwste is verbonden. Door de werking van beide op de zuurstof, welke reeds in het water aanwezig was, werd het zuurstofgas, werden de zuivere lucht of levenslucht, de brandbare lucht en de dampkringslucht geboren.
Deze, van het licht uitgaande werkingen noemende, loopt gij mij reeds vooruit, om daarvan de toepassing te maken op de veranderingen, welke nu op den aardbol moesten plaats hebben. Immers de geoloog leert, dat de eerst ronde granietkern gespleten en hier en daar tot verbazende hoogten opgevoerd is; hij volgt de sporen van deze verheffingen in granietbergruggen langs het vaste land en onder den oceaan, zoo als dezelve die vastheid aan den aardbol geven, welke de beenderen bijzetten aan het dierlijk ligchaam, aldus lost hij de vraag op naar de kracht, die hier werkzaam was. Het is de veerkracht der licht- of warmtestof; het is datzelfde verbazend vermogen, dat gij in den vuurspuwenden berg en in het stoomwerktuig ziet ten toon gespreid. Wij weten, dat de aardbol omringd is door eenen dampkring; de oorkonde zegt, dat God denzelven vormde na het licht; en nu vragen wij niet meer, hoe? Immers

{==71==} {>>pagina-aanduiding<<}
door de lichtstof en warmtestof, werkende op het water, werd de dampkringslucht geboren. Wij lezen van het ontstaan van het groeijend rijk; maar eerst nadat ons berigt was, dat de genoemde grondstoffen werkten. Natuurlijk; want zonder licht, warmte en dampkring zou te vergeefs de Almagt het plantenrijk geschapen hebben. Nu ook kon eerst het dierlijk leven, door den levenwekker en vader der schepselen, geschapen worden; want nu eerst kon het ademen en warmte verkrijgen; nu eerst het bloed zaamgesteld worden en door de aderen rollen. Nu ook eerst de mensch ontstaan, om niet slechts eene oneindige reeks van voorwerpen te aanschouwen en aan zich onderworpen te zien, maar zich ook te oefenen in het leeren kennen en gebruiken der verwonderlijke grondstoffen, waaruit hij het werk zijner handen in het klein, gelijk God in het groot zamenstellen zoude. Intusschen, M.H.! een groot tijdvak moet er verloopen zijn van het eene oogenblik, waarop de Schepper over den aardbol in het woord des lichts dat des levens uitsprak, tot op het andere, waarop Hij dat uitsprak over den mensch; even groot mogelijk, als hetgeen er verloopen is van de schepping des menschen tot op onze tijden. - De aarde is veel ouder dan de mensch; het schelpdier was er eer dan het landdier; de graniet eer dan de kalkbeddingen; maar een begin had deze aarde eens, gelijk het heelal. Alleen de Eeuwige had geen begin, Hij, uit wien en door wien en tot wien alle dingen zijn.
Ik heb gezegd.




Een woord over A.R. Falck. (*)

Quis desiderio sit pudor aut modus Tam cari capitis?
Nu de herfstzon onzen grijzen en kouden hemel vroegtijdig verlaat en ons lange avonden geeft, wier duur nog niet ver-
{==72==} {>>pagina-aanduiding<<}
kort wordt door dans en kout, wil ik u spreken van eenen man, dien ik zeer lief heb gehad, dien gij ook lief hadt; van eenen man, uitmuntend van hart evenzeer als van verstand. Mijn oogmerk is evenwel niet, om hem u in zijne verhevenste grootheid te doen zien; anderen hebben zijn portret ten voeten uit geschilderd; ik zal zelfs niet trachten zijn borstbeeld te malen; ik zal enkel eenige trekken van zijn profiel schetsen, en den achtergrond van zijn inwendig leven een weinig in het licht stellen. Zoo hij schitterde op het groote schouwtooneel der wereld, hij was niet minder groot achter de schermen; een zeldzaam voorregt: hij bleef een uitstekend man zelfs voor zijnen kamerdienaar.
Falck was geboren aan gene zijde van den Moerdijk, gelijk men vrij onnoozel zeide in 1830. Hij behoorde tot dat dappere en roemruchte volk, dat men wat traag en koel noemt, als men van de oevers der Seine komt, of zelfs van de boorden der Maas; een volk, dat weet groote dingen te doen, maar dat ze met bedaardheid en omzigtigheid doet, zonder die geestdrift, welke zich laat medeslepen en anderen medesleept. Ofschoon uit Hollandsch bloed gesproten, bezat falck eene geheel zuidelijke levendigheid. In zijne jeugd had hij van nature den dartelen spotlust der Franschen, wier schitterende eigenschappen hij nogtans evenmin zocht na te apen als hunne bevallige verkeerdheden. Eene heimelijke stem fluisterde hem in, dat hij er te veel bij zou verliezen, zoo hij ophield zichzelf te zijn.
Hij kwam op den 19 Maart 1773 ter wereld. Zijne familie behoorde tot die, welke eene reeks van eervolle betrekkingen en een onafhankelijke ruime stand in de maatschappij tot den adel des lands hadden verheven, die eene magtige patricische partij vormden in het toenmalige regeringsstelsel. Zijn vader, otto willem falck, in dienst van de Oostindische Compagnie, had verscheidene jaren als Resident te Patna in Bengalen doorgebragt. Bij zijne terugreize vertoefde hij aan de Kaap de Goede Hoop, wier heilspellende naam hem eene gelukkige toekomst scheen te beloven, verwierf daar de hand van angela apollonia bergh, en voerde zijne jeugdige echtgenoote naar zijn vaderland. Hij vestigde zich te Utrecht, waar anton reinhard falck, de

{==73==} {>>pagina-aanduiding<<}
eerste telg van hunnen echt, werd geboren; doch in 1785, benoemd tot Bewindhebber van de Oostindische Compagnie, zette hij zich te Amsterdam neder.
Het was dus in deze stad, dat falck zijne eerste opvoeding ontving. Ik wil gaarne erkennen, dat ik geen groot bewonderaar ben van kinderlijke geniën, van die kleine wonderen, in heete stookkassen getrokken, en die weldra de bladeren laten hangen en verwelken. Falck was een knaap vol geest en leven; maar (eene geruststellende zaak!) hij behield de naïveteit en geestigheid der kindsche jaren. Zijn eerste meester was een zekere byrde, die eene lagere school had, en met reden wenschte hij zichzelven later geluk met dezen gids op den weg des levens. De eerste stappen, die men op dien weg doet, zijn in de daad van grooten invloed op den volgenden togt.
Op de Latijnsche school te Amsterdam, die hij daarna bezocht, was hij een discipel van richeus van ommeren, een' geleerden Literator, die hem smaak voor de dichters inboezemde. In September 1793 verliet hij de school met eene rede in Latijnsche verzen van zijn maaksel over eponina, die de goedertierenheid van Keizer vespasianus inroept ten behoeve van haren oproerigen echtgenoot. Ondanks de beslommeringen der staatkunde en des handels, was eene classieke plegtigheid nog altijd eene zaak van belang in het geleerde en bedaarde Holland. De strenge rector, die het stuk vóór den gewigtigen dag had gelezen, gaf het den scholier terug zonder een enkel woord van lof, en merkte alleenlijk op, dat eene korte lettergreep ongepast de plaats van eene lange had ingenomen. Het stuk intusschen behaagde zoo zeer aan de vrienden van zijnen vader, dat zij bij hem aanhielden om het te laten drukken. Maar deze, een verstandig en degelijk man, die vreesde in den jeugdigen geest schrijvers-aanmatiging en ijdelheid te zullen ontwikkelen, wilde daarin niet toestemmen.
De jongeling liet daarom echter niet na, zich aan de Muzen te wijden; en ongelukkig zij, in wier jeugd de bloem der poëzij geheel niet heeft gebloeid! Hij maakte niet alleen Latijnsche, maar ook Hollandsche, ook Fransche verzen, en dat alles vloeide hem met eene verwonderlijke gemakkelijkheid toe. De meest dagelijksche dingen namen in zijnen mond of op zijn papier de gedaante van maat en vers aan; het rijmwoord kwam ongezocht en zonder opzet aan het

{==74==} {>>pagina-aanduiding<<}
einde van zijnen volzin; en, ofschoon deze proeven niet waardig waren hem te overleven, zij getuigden ongetwijfeld zoowel van eene reeds zeer uitgebreide kennis der beste schrijvers, als van een fijn gevoel voor hunne schoonheden.
Van de Latijnsche school ging falck over tot het Athenaeum Illustre van Amsterdam. Te dien tijde had Holland den schepter van de oude philologie in handen. In Frankrijk had de omwentelingsgeest de scholen vernietigd; in Holland had hij ze geëerbiedigd, en zijn invloed, wel verre van in dit opzigt schadelijk en noodlottig te zijn, had misschien goede gevolgen gehad en aan het onderwijs eene meerdere onafhankelijkheid en stoutmoedigheid gegeven. Niet alleen waren de leerstoelen van hemsterhuis, schultens, valckenaer staande gebleven, maar zij waren bezet met Hoogleeraren, waardig om deze geleerden op te volgen, en aan wier hoofd het genoeg is wijttenbach te noemen. Bij het bestuderen der Grieksche en Latijnsche schrijvers bepaalde men zich niet meer uitsluitend tot den vorm; men hield zich bezig met de denkbeelden; men beschouwde de oudheid in haar geheel; men drong door tot de geheime springveren van haar bestaan; critiek en wijsbegeerte hadden den voorrang boven de wetenschap der woorden. Indien het onderwijs voor hen, die zich niet tot het hoogleeraarsambt opleidden, al te akademisch was, al te zeer vreemd aan de behoeften van den tijd, indien men eene overdrevene waarde hechtte aan het talent van Latijn schrijven, men moet erkennen, dat deze dagelijksche omgangmet de beroemde mannen van Athene en Rome zeer geschikt was, om den geest te verheffen, hem mannelijk te doen worden en te veredelen, en den smaak voor het schoone op te wekken. En zoudt gij den moed hebben, om onvoorwaardelijk die welmeenende geleerden te veroordeelen, die, met regt bekoord door cicero en terentius, hunnen stijl navolgden in eene uitgezochte, eenvoudige, klare, sierlijke en zuivere Latiniteit, ondanks de navolging vrij en ongedwongen? Men zou schier zeggen, dat de
Hollanders, wetende dat hunne taal, in weerwil van hare belangrijkheid, de enge grenzen van hunnen geboortegrond niet overschreidt, een minder beperkt middel van onderlinge betrekking zochten in de algemeene taal der geleerden.
Falck was een der trouwe hoorders van wijttenbach', wien zijne schranderheid en eerbied voor de Ouden gemak-
{==75==} {>>pagina-aanduiding<<}
kelijk wonnen. De wijze, die, in die stormachtige dagen, zich beijverde, om der Republiek middelen van behoud te verzekeren, door het heilige vuur der wetenschappen brandende te houden, betoonde eene bijzondere genegenheid aan een jong mensch, vol vuur en geestdrift voor den roem, gelijk een plutarchus dien uitdeelt, en voor de vrijheid van zijn vaderland. Hij liet hem toe bij de Socratische gesprekken in het buitenverblijf, dat hij des zomers bewoonde, en bij de vereenigingen, waar men te zamen plato kwam lezen, gelijk te Tuseulum de vriend van atticus en zijne beroemde gastvrienden zouden hebben kunnen doen. Falck werd ook een der meestgeliefde leerlingen van cras, die de regtsgeleerde wetenschappen onderwees.
Een uitstapje, dat zijn vader hem naar Frankrijk liet maken in het jaar 1795, onder opzigt van eenen Franschen beambte, vooral om hem voor de krijgsopschrijving te beveiligen, brak den loop zijner studiën af. Ik weet niet, welken indruk het aanschouwen van dat groote volk op hem maakte, dat naauwelijks zich uit eene geweldige crisis had gered en zich al lagchende gereed maakte, om van het moordend despotisme van den schrik over te gaan tot het geregelde en beschermende despotisme van het zwaard; maar ik twijfel er aan, of hij het Directoire en het Lycée zeer zal hebben bewonderd. Toen deze togt in 1796 eindigde, moest hij met verdubbelden ijver tot wijtteneach terugkeeren.
Destijds verscheen de wijsbegeerte van kant. Hare stem moest wel krachtig zijn, dat zij gehoord werd boven het gedruisch van instortende troonen en overal vernielde oude instellingen. Het Stadhouderschap was bezweken voor pichegru, de Bataafsche Republiek was gegrondvest, en te midden van den strijd van zoo groote belangen, openden de diepzinnige stellingen van den wijsgeer eene nieuwe wereld voor sommigen van die mannen, die meer deel nemen aan de worstelingen van den geest, dan aan die der koningrijken. Falck toetste het stelsel van den Koningsberger wijze onder het opzigt van van hemert. Toen hij in 1799 het Athenaeum verliet, verdedigde hij opentlijk eene verhandeling over het huwelijk volgens de begrippen van kant en fichte. Dit geschrift maakte in der tijd veel opgang. Van heusde onder anderen bewonderde deszelfs Latiniteit zeer; eene soort van verdienste, waarvoor hij misschien gevoeliger was, dan voor die der redenering. Op deze verhandeling

{==76==} {>>pagina-aanduiding<<}
ontving falck den 29 Junij aan de Hoogeschool te Leyden den graad van Doctor in de Regten.
Den 2 Julij werd hij ingeschreven als Advokaat bij het Hof van Holland in den Haag; maar nog in dezelfde maand vertrok hij naar Duitschland, bezocht Hamburg, Brunswijk en Hanover, en bleef den winter te Göttingen, om daar de beroemdste Hoogleeraars te leeren kennen. Hij hoorde er blumenbach, heyne, fiorillo, was gemeenzaam in het huis van metscherlich, en las met zekeren huschke, dien hij vroeger had gekend, en die hier privaatdocent was, de geheele Ilias en Odyssea. Het is zeker niet gewoon, om het wetboek op dergelijke grondslagen te doen rusten, en de regtsgeleerdheid aldus op te sieren, welke de lieden van zaken zoo gaarne zouden willen terugbrengen tot eene louter materiéle praktijk en tot eene bijna werktuigelijke schermutseling.
In 1800 naar Amsterdam teruggekeerd, zag hij er zich weldra met onderscheidene werkzaamheden belast. In de maand October trad hij in de regering van die stad op. In het volgende jaar verkreeg falck de betrekking van Gezantschaps-secretaris bij de ambassade in Spanje; een rijk, dat met rassche schreden het verderf te gemoet ging, en naar willekeur geregeerd werd door dien beruchten onruststoker, die den naam droeg van den Prins de la paz. De Hollandsche Gezant meyners was een diplomaat van eerlijke middelmatigheid en goede trouw. Hij doorzag, zonder er door beleedigd te zijn, de meerderheid van zijnen secretaris, en liet aan hem de zorg over voor de zaken der ambassade. Hier was falck op zijne plaats. Hij werkte gemakkelijk, had een scherp oog, slimheid zonder kleinheid, groote ongedwongenheid in den omgang, innemende manieren, was jong en had een goed voorkomen, hetgeen nooit kwaad doet, in de diplomatie zoo min als in andere dingen. Hij maakte den grootsten opgang in de gezelschapszalen van Madrid; want, om met froissart te spreken, hij was frisque, courtois et amoureux. Ook het laatste, ik schrijf het met ronde woorden: Zonder dat make men eens opgang in het hart van het galante Spanje! Hij wist zaken en genoegens met gelijken ijver te behartigen; hij vond zelfs tijd voor de letteren en de wijsbegeerte. Hij leerde het Spaansch, en sprak welhaast deze rijke en fiere, zangerige en gespierde taal met eene gemakkelijkheid en zuiverheid, die hem dikwijls voor

{==77==} {>>pagina-aanduiding<<}
eenen Castiljaan deden doorgaan. Zijne verbeelding vond smaak in de zonderlinge vindingen der Spaansche schrijvers, vooral in de romaneske ingewikkeldheid hunner tooneelstukken. En ter zelfde tijd, dat hij alzoo zijne verbeelding den teugel vierde, wijdde hij zich, met behulp van zekeren allen, die tot de Engelsche ambassade behoorde, aan het onderzoek van de beginselen en denkbeelden der nieuwe Edimburgsche wijsgeerige school, eene omzigtige en verstandige school, die de verbeelding van de lijst der menschelijke vermogens schijnt uitgeschrapt te hebben. Hij sloot ook vriendschap met waardige mannen. Ofschoon Holland aan de Fransche staatkunde was gekluisterd, zoo dagteekent toch van dien tijd zijne verbindtenis met Lord holland, die hem altijd groote achting en genegenheid bleef toedragen.
In 1806, na de komst van Koning lodewijk napoleon, uit Spanje teruggeroepen, werd hij eerst geplaatst bij het Ministerie van buitenlandsche zaken. In 1808 vestigde hij zich in den Haag als Commissaris-generaal voor de Koloniën. Kort daarna werd hij Secretaris - generaal van het Ministerie van Koloniën en Marine; eene betrekking, die hij tot aan den winter van 1810 bekleedde. Intusschen had men in Parijs besloten, dat Holland een aanspoelsel was van de Fransche stroomen. Koning lodewijk had zich het misnoegen op den hals gehaald van zijnen broeder, die hem als zijnen Vazal behandelde. Lodewijk, hoe schandelijk! beschouwde de belangen van Holland als de zijne. Ten gevolge daarvan werden zijne staten vereenigd met dat reusachtige rijk van zesendertig duizend vierkante mijlen, dat men, zonder zich om de juistheid van dien naam te bekreunen, het Fransche Keizerrijk noemde. Falck, verontwaardigd over die elkander opvolgende wederregtelijke aanmatigingen, wilde geen deel uitmaken van het nieuwe bestuur, en, nadat hij de zaken van het Ministerie van Marine met de Fransche ambtenaren had vereffend, begaf hij zich op reis.
Vooreerst vertoefde hij te Aken, waar ook valckenaer zich bevond, wien zijne talenten als diplomaat eenen duurzamen roem hebben bezorgd. Hij week daarop tot aan de grenzen van Zwitserland. Doch een man, die de gunstbewijzen van den meester versmaadde, een man, die treurde over de verlorene onafhankelijkheid van zijn vaderland, moest argwaan wekken bij de keizerlijke policie Zij ver-
{==78==} {>>pagina-aanduiding<<}
oorzaakte hem dan ook onaangenaamheden, die hem dwongen naar Amsterdam terug te keeren, om zich daar als Advokaat neder te zetten.
In 1812 vertrouwden eenige kooplieden dier stad hem eene bijzondere zending naar Petersburg toe. Het mogt hem niet gelukken, de grenzen van Rusland over te trekken, en hij bleef in Zweden. Voor eenen geest, als de zijne, ging de gelegenheid niet verloren, om het noorden van Europa te leeren kennen. Bij zijne terugkomst deelde hij verschillende resultaten van zijne opmerkingen aan het publiek mede, eerst in twee stukken, voorgelezen in het Instituut te Amsterdam, dat zich gehaast had, den bekwamen man onder zijne leden op te nemen; zij handelden over de instellingen van hooger onderwijs in Zweden en Denemarken; vervolgens in eene verhandeling, die in de werken van het Instituut gedrukt is en tot titel heeft: over den invloed der beschaving van de Nederlandsche Natie op de verlichting der Noordsche Volken; een stuk, in Holland klassiek gerekend om trant en stijl beide.
Falck, die tot op dit oogenblik meer moeite gedaan had, om eereposten te ontwijken, dan men gewoonlijk doet, om ze te verkrijgen, nam in 1813 den post aan van Kapitein der eerste grenadierscompagnie van de eerste cohorte bij de schutterij van Amsterdam. Hij had daarvoor zijne redenen, en hoopte in die hoedanigheid zijn vaderland met de daad van dienst te kunnen zijn in de omstandigheden, die hij voorzag, en die hij, naar wij gelooven, had helpen voorbereiden gedurende zijn uitstapje naar het noorden. De uitkomst bekroonde zijne hoop. Hij was de ziel der burgerij, die besloten had het juk der vreemden af te schudden. Toen de opstand in den nacht van 15 November 1813 uitbrak, sprak hij aan het hoofd zijner schutters den nog aarzelenden stedelijken raad aan, en haalde dien over, om zich aan de zijde der volkspartij te scharen. Zijn moed, zijne geestkracht, zijne bekwaamheid, zijne gematigdheid jegens de overwonnenen verschaften hem algemeene toejuiching, en meer dan één geschrift van dien tijd bragt eene regtmatige hulde toe aan zijn gedrag en zijn karakter. Van der palm, in een boek, dat de herinnering der gebeurtenissen bij het nageslacht zal levendig houden, schilderde de diensten, door falck bewezen, in bladzijden, schitterende van welsprekendheid.

{==79==} {>>pagina-aanduiding<<}

In December 1813 benoemd tot Secretaris-generaal van het voorloopig bestuur, vervolgens tot Commissaris-generaal bij de Engelsche hulptroepen, werd hij regtens Secretaris van Staat, zoodra de Prins van Oranje als Souvereine Vorst was erkend. In die hoedanigheid vergezelde hij den afstammeling der Stadhouders naar Parijs, toen men de grondslagen legde van de vereeniging van België en Holland. Deze vereeniging, die hij met warmte voorstond, scheen hem eene daad van hooge Europesche staatkunde en een gelukkig in het leven terugroepen van het verledene. Later Secretaris des Konings, deed hij dezen koninklijk spreken, dat is, op eenen te gelijk edelen en eenvoudigen toon, en liet geene gelegenheid voorbijgaan, om het kabinet van den Vorst voor de waarheid te openen. Hij bleef in deze betrekking tot in 1818, en onderteekende mede, den 7 Mei 1816, het koninklijk besluit, dat de Brusselsche akademie herstelde. Deze betoonde hem hare dankbaarheid, door hem, aan wien zij hare hernieuwing was verschuldigd, onder hare eereleden op te nemen.
Van 1818 tot 1825 was falck belast met het departement van het openbare onderwijs, de nationale nijverheid en de koloniën. Aan wien ware het openbaar onderwijs beter opgedragen, dan aan den Minister, die even waardig zijne plaats innam onder de geleerden als onder de staatsmannen? Falck bewees aan België eene uitstekende dienst. Het had tot dusverre niet dan een onvolledig onderwijs bezeten, zonder vastheid of grondigheid. Door de oprigting van drie Hoogescholen werd het ingewijd in de waarachtige wetenschap. Deze Hoogescholen hebben de stof opgeleverd tot velerlei aanmerkingen; wij zelven, die het gebrekkige van nabij hadden gezien, zijn te haren opzigte streng geweest; maar, zoo men de oogen niet wil sluiten voor de duidelijke waarheid, laat ons dan opentlijk erkennen, dat zij oneindig beter waren, dan alles, wat men ons tot op dien tijd toe gegeven had, en dat het thans denkende, handelende en regerende geslacht nog ten deele haar werk is.
Falck trachtte daarenboven in den raad der kroon de beginselen te doen zegevieren van de strengste onpartijdigheid, en eene ruimere en verhevener wijze van zien in de plaats te doen stellen van kleingeestige berekeningen en bekrompene beschouwingen. De Vorst, die destijds regeerde, bezat onschatbare hoedanigheden; hij was bezield met de

{==80==} {>>pagina-aanduiding<<}
beste bedoelingen; ongelukkig omvatte zijn blik te weinig; en was zijn geest niet buigzaam genoeg. Hij volhardde in kwalijk beraamde plannen, wilde overal de hand in hebben, schonk zijn vertrouwen aan verkeerde lieden, en verkoos de zwijgende en gedienstige middelmatigheid boven het talent, dat openhartig sprak. Van eenen anderen kant werkzaam tot buitensporigheid toe, besteedde hij zijne krachten aan kleinigheden, en zag het geheel over het hoofd, om op de bijzaken te letten. Deze zucht voor kleinigheden, deze behoefte om tot allerlei bijzonderheden af te dalen, was zoo groot, dat een zijner Ministers hem met goed gevolg het hof maakte door kleine fouten in zekere stukken te laten inslippen, om aan den hoogen en onvermoeiden naziener het genoegen te laten om ze te verbeteren.
De eenigzins spottende geest van falck hinderde Koning willem; zijne eerbiedige scherts maakte hem verlegen. Daarenboven was falck te zeer een vijand van nutteloos geschrijf; de dingen in het groot overziende, meende hij niet den arbeid van eenen klerk op zich te moeten nemen. Hij veroorloofde zich daarbij, om maatregelen af te keuren, die men halsstarrig als grondwettig bleef beschouwen, en wier eenige vrucht was, dat zij noodeloos de werking des bestuurs belemmerden. Het gevolg was, dat de Koning, ondanks zijne goedhartigheid en zijne begeerte om ingelicht te worden, falck meer vreesde dan beminde, en zijne raadgevingen niet dan met eene soort van weerzin aanhoorde. De toekomst zou toonen, hoe wijs die raadgevingen waren!

(Het vervolg en slot hierna.)

Levensschets van Bertel Thorwaldsen. Door H.O. Andersen.

(Vervolg en slot van bl. 31.)

Het eene feest volgde ter eere van thorwaldsen het andere, het schitterendste werd door de studenten der Universiteit gegeven en in de koninklijke schuttersbaan gevierd. Oehlenschläger hield eene redevoering, aan wier slot de dichter hem opriep, om ook eenmaal een' der oude Noordsche Goden te beitelen. Gezangen werden aangeheven, het geschut donderde in het rond, feestdronken werden inge-
{==81==} {>>pagina-aanduiding<<}
steld, ook een op thorwaldsen's Gratiën in dien voor: ‘alle Deensche schoonen!’
Weldra verlangde hij weder aan den arbeid te gaan, en zijne werkplaats werd in orde gebragt. Allen stroomden er heen, om hem in zijnen kunstarbeid te zien; voor Koppenhagen was het eene nieuwe kunst, die zij aanschouwden. Naïf vraagde eene schoone dame, toen zij hem met de vingers de weeke klei zag bewerken: ‘Dat zal mijnheer de professor toch niet zelf doen, wanneer hij te Rome is?’ - ‘Wel zeker,’ antwoordde hij minzaam, ‘dat is juist het allerbelangrijkste!’
Ongeveer een jaar daarna verliet hij Koppenhagen.
Het is stikdonkere nacht, het is doodstil, eene opene boot ligt rustig eenige mijlen achter Laaland; de zeehonden huilen op de klippen, de matroos zet zich in het achterste gedeelte neder, en weet niet wat hij zal aanvangen; reeds krullen zich de golven; een storm is in aantogt en nadert op ruischende vleugelen, terwijl de ligte boot al hooger en hooger door de baren wordt opgeheven; de dood heerscht hier wel over de oppervlakte der wateren, maar hij maait met zijne zeis slechts het schuim der golven weg; thorwaldsen is in het vaartuig, zijne zending in het rijk der kunst is op aarde nog niet volbragt. - Bij het aanbreken van den dag komt de loods hem te hulpe en gelukkig bereiken zij Rostock.
Over Berlijn, Dresden, Warschau (*) en Weenen ging hij naar het oude Rome, thorwaldsen's tweede vaderland; in iedere stad hulde en bewondering ontvangende. Keizer alexander en Keizer frans bejegenden den kunstenaar met de meeste onderscheiding; de geheele reis was weder een nieuw toevoegsel tot den triomf zijner levensgeschiedenis.
Op nieuw was hij ijverig werkzaam in zijn Romeinsch luchtig atelier, de rozen bloeiden voor het open venster; de goudgele oranjes glinsterden in de koesterende stralen der zon; de heerlijkste kunstwerken ontsprongen uit zijnen beitel; christus en de twaalf Apostelen (†); de johannes-
{==82==} {>>pagina-aanduiding<<}
Groep werd gevormd, copernicus zat daar in al zijne kracht en waardigheid.
Het was in 1823, den laatsten dag van de Vasten; de klokken werden geluid, pistolen en geweren werden gelost. De vrouw van het huis, waar thorwaldsen kamers had, had een zoontje. Na den maaltijd, op stillen vrijdag, verzocht hem de knaap om zijne pistolen ter leen te mogen hebben. Zij gingen in zijne slaapkamer, waar zij, na de reis, waren opgehangen. Thorwaldsen neemt het eene af en probeert het aan het open venster, de knaap heeft intusschen het andere gegrepen; het gaat af, thorwaldsen valt tegen den grond, de knaap ziet bloed en slaakt een verschrikkelijke gil. - De kogel lag echter mat tusschen zijne kleederen, de lading was niet sterk genoeg geweest om den doodelijken slag aan te brengen; het bloed stroomde slechts uit twee gewonde vingers; zijne redding deed bij het Romeinsche volk het geloof ontstaan, dat hij in bijzondere bescherming stond van de Heilige Maagd.
Ja, ook hier waakte de Hemel over hem. Ziet slechts! het is donkere nacht en doods stil in de straten van Rome, stil is het in thorwaldsen's woning; een paar gewapende kerels sluipen er heen en openen met keizers de deur, zetten zich binnen op de steenen trappen neder om hem af te wachten, want zij weten dat hij uit is, en alleen en laat te huis komt. In het huis zelf woont slechts de bewoonster met haren zoon en een' jongen, vreemden kunstenaar op de bovenste verdieping. - Rustig zitten de bandieten; de sleutel wordt in de deur gestoken, - zij luisteren - maar het is thorwaldsen niet, het is de jonge kunstenaar, die thuis komt; luchtig springt hij de trappen op, den luisterenden boeven voorbij; hem deeren zij niet, ofschoon hij met de hand langs het haar des eenen heenstrijkt; hij weet dus, er zit iemand; - hij weet, zij verwachten thorwaldsen, die altijd dezen weg naar zijne kamer gaat; verwonderd ziet hij

{==83==} {>>pagina-aanduiding<<}
door het sleutelgat, dat er licht op diens kamer is, opent de deur; en thorwaldsen is te huis. Het huis had in de andere straat nog een' ingang, en door dezen was thorwaldsen genoodzaakt geweest dezen avond binnen te gaan, uithoofde hij den sleutel van de gewone deur had verloren en - thorwaldsen is gered.
‘De Hemel beschermt hem!’ dit was de roep van het Romeinsche volk. Zij zagen zelfs, dat de heilige vader hem een bezoek bragt, zij zagen het, dat deze hem de hand drukte, om hem bij het afscheid de knie niet te laten buigen. Aan den Lutheraan thorwaldsen werd het opgedragen, het monument voor pius den zevende te vervaardigen. In dichterlijke geestdrift staat de hooggeroemde improvisatrice Rosa Taddei op het spreekgestoelte. De verzamelde menigte hangt aan hare lippen en juicht hare voordragt toe; het onderwerp, dat zij bezingt, is: ‘I progressi della scultura.’ Hare oogen zweven over hare toehoorders, zij ontdekt thorwaldsen, wien Denemarken deed geboren worden; in de hooge vlugt van haar gedicht schildert zij hem af en vergeet al het aardsche en zinnelijke zoodanig, dat zij in de stad des heiligen vaders ‘Alberto, Figlio de dio,’ noemt.
‘De koning en de dichter zullen elkander ontmoeten,’ meldt het lied, de Davidsharp en de koningskroon vereenigen zich. In de straten van Rome wandelen lodewijk, Koning van Beijeren en de dichter in marmer: Bertel thorwaldsen arm aan arm; eene hartelijke kennismaking was tusschen beiden aangeknoopt, warm en welmeenend uitte zich thorwaldsen altijd over de vriendschap, die hij van den Koning ondervond.
Alhoewel hij nu reeds veertig jaren, rijk en onafhankelijk te Rome leefde en werkte, zoo bleef hij echter altijd met de gedachten vervuld van nog eenmaal naar Denemarken terug te zullen keeren, om aldaar zijne dagen in rust te slijten; daar vele gerieflijkheden, die menige rijke kunstenaars ten deel vielen, hem ongewoon waren, leefde hij als vrij gezel; en was al, na zijn eerste afscheid van Koppenhagen, zijn hart niet meer door de liefde getroffen geweest, duizende bevallige Amors in marmer getuigden toch, hoe warm hem dat harte sloeg. De liefde behoort tot de geheimzinnigheden van het leven.

{==84==} {>>pagina-aanduiding<<}

Wij weten, dat menige vrouw den grooten kunstenaar gaarne de hand zoude hebben gereikt. Toen hij in het jaar zijner eerste terugreize naar Denemarken te Napels ziek lag, werd hij door eene Engelsche opgepast, die de teederste liefde voor hem gevoelde, welke zij hem dan ook te kennen gaf en die hij, door dankbaarheid gedreven, dan ook niet ongenegen beantwoordde. Toen hij later te Rome kwam, pijnigde hem het gegeven woord, hij voelde zich niet voor het huwelijksleven geschikt, hij bespeurde, dat het meer dankbaarheid dan liefde was geweest, die hem hiertoe had gebragt, daarom besloot hij, na het wel bij zichzelven overwogen te hebben, haar zijn besluit te melden. Thorwaldsen trouwde haar niet.
Zeer eigenaardig, zoo wel wat zijn' persoon als wat zijn geheele karakter betreft, is de volgende trek: Op zekeren dag kwam eens te Rome een zijner landslieden, een arm handwerksman, bij hem om hem vaarwel te zeggen en thorwaldsen te bedanken voor de giften aan anderen zijner landslieden toegevoegd, waarmede hij de te huis reis zoude ondernemen. ‘Gij zult toch den geheelen weg niet te voet afleggen?’ vraagde thorwaldsen. ‘Ik kan wel niet anders,’ hernam de man, ‘want mijn geld laat het mij niet toe op eene andere wijze te reizen.’ - ‘Maar gij zijt nog te zwak om te loopen!’ zeide hij. ‘Gij kunt het niet uithouden en moet zulks ook niet!’ De man betoogde de onmogelijkheid van anders te kunnen, en thorwaldsen ging naar zijne geldlade, greep eenig geld uit dezelve en gaf het hem, er bijvoegende: ‘Zoo, nu moet gij den ganschen weg rijden.’ De man bedankte, doch verzekerde, dat hij er niet verder mede komen zoude dan Florence. ‘Nu,’ zeide thorwaldsen en tikte hem op de schouders, en ging nogmaals-naar zijne geldlade, gaf hem bij vernieuwing eenige geldstukken, en zeide: ‘Nu kunt gij rijden en alles op uw gemak aanleggen,’ en bragt hem tot aan de kamerdeur. ‘Ik ben zeer verblijd!’ zeide de man, ‘God zegene u er voor! maar om de geheele reis met rijtuig te doen, hiertoe behoort eene nog grootere som!’ - ‘Nu, zeg mij dan hoeveel gij hiertoe hebben moet,’ vraagde hij hem en wachtte zijn antwoord. De man noemde met bescheidenheid de som, en thorwaldsen gaf hem ten derdenmaal weder eenig geld, en telde hem uit zoo veel hij verlangde, geleidde hem tot aan de huisdeur, drukte hem de hand, zeggende: ‘Maar

{==85==} {>>pagina-aanduiding<<}
nu rijdt gij ook, want uwe krachten laten het u niet toe om te gaan!’
Onze kunstenaar behoorde niet tot de zeer spraakzame menschen, slechts in kleine gezelschappen kon men hem tot het verhalen van een of ander brengen, en zulks geschiedde dan altijd vrolijk en geestig; een paar eigenaardige zetten worden van hem bewaard, een derzelve willen wij mededeelen. Een bekend beeldhouwer liet zich op zekeren tijd, met tamelijk veel zelfgevoel, tegen thorwaldsen uit, raakte met hem in woordenstrijd en stelde zijnen arbeid boven het werk van dezen. ‘Gij kunt mij de handen binden!’ zeide thorwaldsen, ‘en dan zal ik met mijne tanden nog beter in het marmer bijten, dan gij er in hakken kunt!’
Thorwaldsen bezat van al zijne werken exemplaren in pleister, deze zoo wel als de schoone marmeren beelden en basreliefs, die hij uit eigene beweging, buiten bestelling, vervaardigd had, benevens de menigte schilderijen, die hij jaarlijks jonge kunstenaars afkocht, maakten te zamen eenen schat uit, dien hij zoo gaarne in het bezit zag van zijne eigenlijke geboorteplaats Koppenhagen. Wanneer dus de Deensche regering oorlogsvaartuigen naar de Middellandsche zee afzond, om de kunstwerken, voor het slot en de kerk vervaardigd, af te halen, dan zond hij altijd eenige andere stukken mede. Deze zouden een erfgoed voor Denemarken zijn. - De wensch om al dien rijkdom op eene waardige plaats bijeenverzameld te zien, wekte bij de natie den lust op, om een museum te doen bouwen. Eene vereeniging van thorwaldsen's Deensche bewonderaars en vrienden deed eene uitnoodiging aan het volk om hiertoe eene bijdrage af te zonderen; menig arm dienstmeisje en menige boer bragten een offer, en weldra was de vereischte som bijeengebragt. Frederik de Zesde wees den grond aan, en het werk werd aan den Architect bindesböl opgedragen. Aller gedachten waren met thorwaldsen en zijne kunst vervuld; het Fregat Rota zou een aantal werken overbrengen en thorwaldsen zoude waarschijnlijk medekomen, om voor altijd in Denemarken te blijven.
Sints langen tijd had men geen schooner noorderlicht gezien dan in den herfst van het jaar 1838. Roode en blaauwe vlammen flikkerden aan den horizon; IJslands heldere en schitterende nachten schenen op onze groenende eilanden neêrgedaald te zijn, en het was alsof thorwaldsen's voor-
{==86==} {>>pagina-aanduiding<<}
ouders, in den glans van dat noorderlicht gehuld, nederdaalden om hunnen groet aan hunnen nakomeling te brengen. Het fregat Rota, met thorwaldsen aan boord, naderde Denemarkens zomergroene kusten.
Zoodra het schip, bij het opzeilen van Elseneur, in het gezigt kwam, zou de Deensche vlag op den Nicolaïtoren geheschen worden; maar dewijl het een nevelachtige dag was, bemerkte men het schip niet eerder, dan toen het reeds digt aan wal was genaderd. Al het volk kwam op de been; men stroomde door de straten naar het tolkantoor.
Welk een tooneel! De zon breekt eensklaps door de wolken heen; daar ligt het trotsche schip. Een prachtige regenboog, ‘eene eerepoort voor alexander,’ had de hemel over hetzelve uitgespannen. Het geschut dondert, alle schepen hebben hunne vlaggen geheschen, de zee wemelt van feestelijk opgesierde booten; vlaggen, met zinnebeelden beschilderd, wapperen en melden het ons, dat zich in deze boot schilders, in gene beeldhouwers, in die dichters, in gindsche studenten bevinden. Wat rij van rijkgekleede dames ook hier vertoeven, het oog werpt er slechts een' vlugtigen blik op; het rigt zich het meest op die groote boot, die met snellen riemslag van het schip afroeit; daar, daar zit thorwaldsen in met de lange witte haarlokken over den blaauwen mantel. Het welkomslied klinkt. Het geheele strand is met menschen bedekt, men wuift met hoeden en doeken, een herhaald hurrah rolt hem tegen; het is een volksfeest, een feest van opgetogene vreugde; het volk spant de paarden van het rijtuig, waarin thorwaldsen is gezeten, en voert hem naar zijne woning op Charlottenburg, waar hij zijne werkplaats met bloemen en kransen versierd vindt; de avond is een feestavond; in den tuin flikkeren de fakkels en de kunstenaars brengen hem eene serenade.
Thorwaldsen leeft in het hart en de gedachten des volks; aan de opgewondene vreugde is geen einde; van twee feesten willen wij nog gewag maken. Het eene was eene soort van dicht-toonkunstig feest, waar gedichten, betrekkelijk het doel der zamenkomst, door de vervaardigers, voorgelezen (*) of, op muzijk gezet, door de dilettanten uitge-
{==87==} {>>pagina-aanduiding<<}
voerd werden. De groote zaal, en iedere kleine zijkamer, was opgevuld met toehoorders. Allen wilden er deel aan nemen. De bijeenkomst werd met eenen maaltijd en een bal besloten, waarop thorwaldsen eene polonaise danste. Het andere feest werd door eene vereeniging van studenten gegeven, waarin hij als eerelid was opgenomen. Aan den maaltijd, waar de dichter holst in een vers het toekomstige Museum aansprak, opende zich eensklaps het achterste gedeelte der zaal, en het geheele Museum stond daar, zóó als het eenmaal afgebouwd zoude zijn, voor aller oogen. Toespraken en gedichten wisselden elkander af. Onder de karakteristieke regels uit het gedicht van holst, waarin op zijne opneming tot lid der studenten-vereeniging werd gezinspeeld, kwamen onder anderen de volgende voor:

‘Wat plaats zult ge ons hier uit Homeer, 
Ten proef van uw bekwaamheid geven? 
Gij geeft heel de Iliade ons weêr 
In helden, die ge uit klei doet leven!’ 

Hoezeer nu die opgetogenheid en hulde hem wel aangenaam streelden, zoo waren zij toch op den duur afmattend. Zij behoorden, als het ware, tot zijne ademhaling, overal, altijd dezelfde bewondering en vereering! Toen hij in zijn rijtuig door de menigte naar zijne woning werd gevoerd, bemerkte hij hiervan niets en zeide: ‘Dat gaat snel!’ Toen hij op zekeren avond uit de kerk kwam en de huizen te zijner eere geïllumineerd waren, voerde hij de menigte toe: ‘Het is hier heden avond wel hoogtijd!’
Digt bij de kromte van de Prästö, ligt, van met bosschen bedekte heuvelen omgeven, Nysö, eene heerlijkheid in de baronnie van Stampenburg, een oord, dat door thorwaldsen in Denemarken beroemd is geworden. Het woelige strand, het heerlijke beukenwoud, de kleine provinciestad tusschen vruchtbare tuinen gelegen, alles maakt de plek belangrijk genoeg om hem van wege zijne schoone ligging te bezoeken. Hier nu had thorwaldsen zijn aangenaamst verblijf in Denemarken gevonden; hier scheen het alsof hij altijd zoude blijven; hier werden eene reeks van zijne laat-
{==88==} {>>pagina-aanduiding<<}
ste en schoonste basreliefs en beelden vervaardigd; de Baron stampe bezit eene edele voorkomendheid, zijne gastvrijheid en de lieftallige bezorgdheid zijner gade openden hier voor thorwaldsen het genoegelijkst verkeer, dat hij ergens ter wereld kon aantreffen. Met ingenomenheid en belangstelling vuurde de Baronnes zijne werkzaamheid aan; zorgvuldig, als eene dochter, paste zij hem op en liet geene zijner wenschen onbevredigd. Even, als tijdens het eerste bezoek op Nysö, werden er toebereidselen gemaakt om een uitstapje naar de krijtrotsen van Moëns te doen. Terwijl men afwezig was, werd in den tuin van Nysö, digt bij het kanaal, hetwelk voor de helft het hoofdgebouw omgeeft, eene kleine werkplaats in gereedheid gebragt. In deze en in eene zijkamer op de belle-étage des gebouws, aan de zijde van den tuin, zijn in de laatste jaren thorwaldsen's meeste kunstwerken vervaardigd: De gang naar Golgotha, de intogt in Jeruzalem, rebecca aan de bron, zijn eigen borstbeeld, de busten van
oehlenschläger en holberg. De Baronesse stampe was onophoudelijk bij hem, leende hem de behulpzame hand en las hem bij tusschenpoozen uit holberg's werken voor. Er werden pleisiertogtjes te water en te land gemaakt, wekelijksche concerten gegeven, en des avonds nam thorwaldsen deel aan zijn geliefkoosd lottospel. Geestig en vrolijk kon hij daarbij te werk gaan en was altijd regt in zijn schik, wanneer hij met den zak in de hand de nommers kon afroepen. In twee basreliefs heeft hij de familie afgebeeld, in het eene, waarin hij de moeder, de twee dochters en den jongsten zoon heeft geplaatst, bevindt zich de kunstenaar zelf, in het andere heeft hij den vader en zijne beide oudste zonen voorgesteld.
In alle kringen wenschte men thorwaldsen te bezitten, in ieder aanzienlijk gezelschap was hij bij elk feest tegenwoordig, iederen avond zag men hem naast oehlenschläger in den schouwburg zitten. In zijne jeugd was zijne schoonheid nog minder indrukwekkend dan in zijnen mannelijken leeftijd. Over zijn schoon gevormd gelaat lag eene zachtheid, eene teederheid verspreid, die den vreemdeling, welke hem voor het eerst ontmoette, hoogelijk voor hem moesten innemen. Dagelijks kreeg hij bezoeken in zijne werkplaats, en hij voelde zich uit dien hoofde op Nysö regt gelukkig. De familie hier ter plaatse verzelde hem in 1841, toen hij weder naar Italië ging. De geheele reis, die over

{==89==} {>>pagina-aanduiding<<}
Berlijn, Dresden, Frankfort, langs de streken vaa den Rijn en over München ging, was een voortdurende triomftogt. Het regende, als 't ware, overal lofdichten ter eere van den gevierden kunstenaar. De winter werd in Rome met de familie stamper doorgebragt, en de daar zich bevindende Denen vonden er een aangenaam verblijf, waar zij zich te zamen konden aansluiten.
In het volgende jaar bevond zich thorwaldsen weder in Denemarken en op het welgelegen Nysö. Op Kersavond vervaardigde hij zijn schoon basrelief: Kersnachtvreugde in den hemel, hetwelk oehlenschläger de stof tot een heerlijk dichtstuk gaf.
De laatste geboortedag, dien hij beleefde, werd hier gevierd, voor de opvoering eener vaudeville van heiberg waren toebereidselen gemaakt, en vele vrienden en bekenden genoodigd; het aangenaamste vooral, dat die dag opleverde, had echter des morgens plaats, toen de familie alleen met den vervaardiger van het stukje, die een luimig geboortedicht gemaakt had, dat nog nat op het papierstond, zich voor de kamerdeur van den kunstenaar plaatste, ieder met een tang, een trommel in de hand, en een flesch, waarop met een kurk verschillende geluiden werden gemaakt, ten einde, bij zulk accompagnement, hem den morgengroet voor te zingen. Thorwaldsen opende in zijn slaapjapon lagchende zijne deur, zwaaide met zijne zwarte muts, nam zijne vuurtang, liet ook zijn accompagnement hooren, en riep, terwijl hij lustig in het rond sprong, met de overigen het welgemeende ‘hurrah!’ luidkeels uit. Hij had juist een schoon basrelief: de Genius der poëzij voltooid; hetzelfde, dat thorwaldsen op zijnen sterfdag voor oehlenschläger bestemde, er bijvoegende: ‘Dat kan eene medaille voor u zijn!’
Op Zondag den 24 Maart 1844 had de Baron stampe een aantal vrienden genoodigd. Thorwaldsen was bijzonder opgeruimd, verhaalde van allerlei ontmoetingen, sprak van zijne reizen naar Italië, die hij voorgenomen had in den aanstaanden zomer te ondernemen. Voor de eerste maal zou in den schouwburg halms' treurspel: ‘Griseldis’ worden opgevoerd; wel is waar was het niet zoo zeer het treurspel, als wel het blijspel en bijzonder dat van holberg, hetwelk hem het meeste beviel; maar hij wilde eens wat nieuws zien, te meer, daar het dan ook zijne gewoonte was gewor-
{==90==} {>>pagina-aanduiding<<}
den om den avond in den schouwburg door te brengen. Men was met de ouverture aangevangen; bij het inkomen drukte hij een paar vrienden de hand, ging op zijne gewone plaats zitten, stond nog eens op om iemand, die voor hem heen moest, door te laten, ging weder zitten, buigde het hoofd en was - dood. De muzijk ruischte nog voort.
De naast hem zittenden meenden dat hij in onmagt was gevallen, men bragt hem naar buiten, maar thorwaldsen behoorde niet meer tot de levenden.
De mare van dit ongeval verspreidde zich gelijk een elektrieke schok door geheel de stad, zijne kamer op Charlottenburg werd door menschen als bestormd; het diepst echter was de Baronesse stampe, die voor weinige dagen eene geliefde zuster had verloren, geschokt; met kinderlijke teederheid beweende zij den grooten kunstenaar. (*)
Bij zijne lijkopening bleek het, dat zijn dood aan een organiek gebrek in het hart, door waterzucht veroorzaakt, was toe te schrijven; onder honderden zijn er naauwelijks twee, die van zulk eene ongesteldheid door een' plotselingen dood verlost worden. Thorwaldsen was ook hier een der gelukkigen. Zijn gelaat had nog die eigene uitdrukking behouden, die op zijne buste was afgebeeld. In lange witte kleederen, met den groenen lauwerkrans om de slapen, lag nu de groote kunstenaar daar neder.
De stille week was juist met zijn sterven begonnen.
Hij lag in de beeldenzaal der akademie. Fakkellichten waren op kandelabres ontstoken. Juist een' dag vroeger had hij hier, in die zelfde zaal, vijftig jaren geleden, de zilveren eereprijs der akademie ontvangen. De lijkrede werd door

{==91==} {>>pagina-aanduiding<<}
Professor claussen gehouden, en de kunstenaars namen afscheid van den grooten meester, om met heete tranen den roem en de glorie van Denemarken ten grave te brengen.
Onmiddellijk achter het lijk volgde de Voorzitter van de akademie, de Kroonprins van Denemarken; nog eenmaal hield men aan het hof op, en van zijne werkplaats klonk een Miserere den stoet tegen, door Italiaansche operazangers uitgevoerd en door den kapelmeester perati gecomponeerd, in de Latijnsche taal aangeheven. De trein werd geopend.
Het is een sombere dag, geen zonnestraal breekt door de wolken. Geheel de burgerij, met rouwfloers om hoed of muts gestrikt, staat arm in arm, in rijen zaamgeschaard. De trein wordt door twee kunstenaars, aan de spits van een aantal zeelieden, geopend; daarna volgen 800 studenten, vervolgens kunstenaars van allerlei landaard en rang, onmiddellijk daarop volgt het lijk, achter hetzelve de Kroonprins met de leden van de akademie en de burgerlijke en militaire autoriteiten.
Alle vensters, boomen, muren en daken zijn met menschen bezet. Welk eene plegtige stilte! Men ontbloot het hoofd, zoodra de met palmtakken en bloemen versierde lijkkist, waarop thorwaldsen's buste geplaatst is, nadert. Onder de vele kransen, die het lijkkleed bedekken, zijn er twee, die bijzondere opmerking verdienen. De eene heeft de Koningin zelve gevlochten van de schoonste bloemen, die het jaargetijde opleverde; de andere is van zilver, waarvoor de kinderen der stadsscholen hunnen spaarpenning hebben bijgedragen. Ziet, voor alle vensters bevinden zich in rouwgewaad gekleede vrouwen! Men strooit bloemen, waar de trein voorbijgaat en werpt groote ruikers op de lijkkist, alle kerkklokken worden geluid. Het is een feestelijke optogt: het volk doet den koning der kunstenaars statig uitgeleide. Nimmer zal deze oogenblik worden vergeten.
Toen de kist bij de kerkdeur was aangekomen, verlieten de laatste personen van het gevolg het sterfhuis. De stoet was ten 1½ ure vandaar vertrokken en had kwartier voor drieën de kerk bereikt. Het orchest speelde een' treurmarsch. Diep en indruk wekkend was het oogenblik; het was alsof de dooden zich aan den stoet aansloten, opgewekt door de toonen, die het orgel en de bazuinen deden hooren. De Koning ging de lijkkist te gemoet en voegde zich in de met

{==92==} {>>pagina-aanduiding<<}
zwart behangen kerk, waar christus en de Apostelen in de schemering stonden, bij den rij der treurenden. Er werd eene kantate, begeleid door het orgel, uitgevoerd; terwijl door het slotkoor een: ‘Rust zacht, thorwaldsen, het vaderland beweent u,’ werd aangeheven.
Vervolgens sprak de Proost fryde eene lijkrede uit, en het feest werd met een ‘rust zacht!’ door de studenten, die zich om het graf geschaard hadden, uitgesproken, besloten.
Zoo eindigde op aarde de zegetogt van bertel thorwaldsen. Het geluk en de roem waren zijne medgezellen. Geen kunstenaarsleven is rijker aan eer en voorspoed geweest dan het zijne. De adel was trotsch hem in de gezelschapskringen te ontvangen, hem, den met ordeteekenen versierden, van Vorsten gehuldigden wereldberoemden man; de burger wist het, dat hij uit zijnen stand was gesproten, en durfde daarom met des te meer vrijmoedigheid hem naderen, en terwijl hij den roem en het geluk van thorwaldsen als een deel van het zijne beschouwde, zag hij in hem een' uitverkorene des Hemels.
Ja, door zijnen dood scheen hij den armen zelfs nog weldaden toe te werpen. In Nyboden, waar men thorwaldsen zeer goed had gekend en wist, dat zijn vader aldaar op de werf had gearbeid, had men in de loterij de getallen van zijnen ouderdom, van zijnen geboorte- en sterfdag voor loten genomen, en deze kwamen er werkelijk met prijzen uit, bij deze zeelieden geen gering bewijs zijner grootheid.
De mare van zijnen dood verspreidde zich wijd en zijd door alle oorden der wereld; lijkdichten werden vervaardigd, lijkfeesten te Berlijn en te Rome gevierd. In den Deenschen schouwburg, waar hij den laatsten adem had uitgeblazen, werd een avond aan zijne herinnering gewijd, zijne zitplaats was met bloemen en kransen versierd, en heiberg droeg een dichtstuk voor, waarin de roem en de dood des kunstenaars op eene treffende wijze bezongen werden.
De studenten gaven in de feestzaal van de akademie een heerlijk feest te zijner nagedachtenis. De kantate van herstz en hartmans werd er uitgevoerd; de redevoering van holst werd er voorgedragen en de gedichten van ploug en oehlenschläger werden er opgezegd. Thorwaldsen's roem werd door woorden en gezangen gehuldigd.
Juist op den dag van zijnen dood was het metselwerk in

{==93==} {>>pagina-aanduiding<<}
zijn graf ten einde gebragt. In het midden der open plaats van het Museum had hij gewenscht te rusten, en het muurwerk was nu voltooid; hij had begeerd, dat er een marmeren rand rondom zoude worden aangebragt, en dat er als gedenkteeken eene hegge met rozen en bloemen zoude worden omgelegd. Het gansche gebouw zoude echter een gedenkteeken zijns roems zijn, door den rijken schat, dien hij zijn vaderland zoude schenken. In de, in Pompejischen stijl beschilderde kamers, die in het vierkante gebouw, dat de plaats omringde, gevonden werden, zouden zijne kunstwerken geplaatst, onder de vensters zijne aankomst op de reede, en zijne begrafenis worden afgebeeld, als twee van de schitterenste bijdragen tot den zegetogt zijns levens, terwijl op het dak van het Museum de faam zijnen onsterfelijken roem alle eeuwen door zou verkondigen.
Vreemdelingen zullen eeuwen achtereen Denemarken bezoeken, niet slechts om zijne vriendelijk groenende eilanden, met statige beukenbosschen bezet, te aanschouwen, neen, maar om bij deze kunstwerken, bij deze grafplaats te vertoeven.
Doch nog een plek zal de aandacht van den vreemde tot zich trekken, het zal die op Nysö zijn, waar zijne werkplaats was, waar de boom zijne takken in het kanaal bij den daar eenzaam zwemmenden zwaan laat nederhangen, en hem voedsel toereikt. Ook deze zal echter het hoofd buigen en sterven; maar in onsterfelijke eere zal alom de naam van thorwaldsen bewaard blijven; die naam klinkt met roem in Engeland bij de standbeelden van jason en byron (*); die naam klinkt in Zwitserland bij zijne stervende leeuwen, in Rothschild bij het beeld van christiaan den Vierde, en die naam zal blijven leven in iedere borst, waarin de kunst haar hemelsch vuur ontstoken heeft.


{==94==} {>>pagina-aanduiding<<}

De Indianen te Parijs.

Wie is er, die, bij het lezen der romans van cooper, niet somwijlen gedacht heeft, dat de Amerikaansche dichter de schildering van het voorkomen en den aard zijner Indiaansche helden, die onder den naam van Roodhuiden zoo beroemd geworden zijn, toch wel misschien een weinig overdreef? En evenwel is zulks het geval niet. De beide troepen roodkleurige inboorlingen van Noord-Amerika, die in den zomer van het jaar 1845 naar Parijs gekomen zijn en er, bij stikkendvolle schouwburgzalen, voorstellingen gegeven hebben, bevestigen volkomen al de beschrijvingen, door den Auteur van de Prairien en den laatsten der Mohikans gegeven. Hier mag men zelfs wel zeggen, dat de wezentlijkheid de verbeeldingskracht, of liever de afbeelding, verre achter zich laat. De eerste, nog vóór het eind des zomers weder vertrokken troep, tot den stam der Ajoways behoorende en uit zes mannen, vier vrouwen en twee kinderen bestaande, was met den Engelschen reiziger catlin, die acht jaren lang onder de wilde volksstammen van Noord-Amerika geleefd had, uit de oorspronkelijke wouden aan den Boven-Missouri herwaarts gekomen; eene landstreek, die 1500 mijlen westelijker dan Nieuw-York ligt, en welker wildernissen, gelijk buffon zegt, meer uilen dan menschen herbergen. De tweede troep, van den meer bekenden stam der Chippeways, heeft zich onder geleide van den Heer percival naar Europa ingescheept, en komt van de oevers van het meer Huron en het Bovenmeer, waar deze wilden onder tenten van dierenvellen of van boomschors op Britsch grondgebied wonen. Deze laatste troep, die in de maand September van hetzelfde jaar in Parijs te zien geweest is, was nog talrijker dan de
eerste, daar hij uit elf personen, te weten uit zeven mannen, ééne vrouw en drie kinderen bestond. Zij waren van regelmatige verlofbrieven voor hunne reis naar Europa voorzien (waar nestelt zich de beschaafde regeringswijze niet) en hebben met hunnen directeur formele contrakten aangegaan, gelijk tooneelkunstenaars uit onze beschaafde landen, wanneer zij vakantie-reizen gaan doen en gastrollen vervullen. De Heer percival moet alle onkosten dragen; de wilden hebben kost, reis, woning vrij, en trekken dearenboven een loon van 200 piasters 's maands; hiervoor zijn zij verpligt, dagelijks twee

{==95==} {>>pagina-aanduiding<<}
malen eene vertooning te geven, te dansen, te zingen en naar de schijf te schieten. Hun Koning heet manoe-qua-dant (een groote held). Hij is 41 jaar oud, heeft vrouw en kinderen, een scherp oog en een ligt beweegbaar, verstandig gelaat. Tevens is hij ook de spreker van den troep, die geenen afzonderlijken voordrager en redenaar heeft gelijk de Ajoways, bij welke de onderaanvoerder dit ambt bekleedde en daarin eene zoo ruimbespraaktheid aan den dag legde, dat hij eer den naam van kletterenden, dan van wandelenden regen, dien hij voerde, scheen te verdienen. De krijgsoverste der Chippeways, die 31 jaren oud is, heet, zeer eigenaardig, hagel-en-donder. Op dezen volgen in rangorde vier oorlogslieden, in bloeijenden leeftijd en van krijgshaftig voorkomen, maar niet van zoo grooten roem als de geweldige strijder der Ajoways, de Kleine Wolf, die, tot gedachtenisteeken aan de menschen, welke hij gescalpeerd had, eene bloedroode hand, met menie geschilderd, op het aangezigt droeg. De twee jongste knaapjes kruipen en spartelen nog op den schoot hunner moeder; hun broeder, de wilde erfprins, hoezeer nog eerst tien jaar oud, is een der beste boogschutters van zijnen stam, daarin zijnen vader nastrevende, die, zegt men, bij hem te land nimmer eenig ooft nuttigt, dat hij niet alvorens eenen zijner zonen van het hoofd geschoten heeft. De groote held was bereid ook dit schouwspel aan de nieuwsgierigheid der Parijzenaars ten beste te geven; maar de Prefekt van policie, de Heer benjamin delessert, een veel menschelijker landvoogd, dan de gessler der Zwitsersche volksoverlevering, heeft den Indiaanschen willem tell niet veroorloofd zijne gevoellooze onversaagdheid aan den dag te leggen. Zijn zoon, de
Pelikaan, is zoo welgemaakt niet als de Wolkenarend, de zoon van den onderhoofdman der Ajoways, die tijdens zijn verblijf onder hen de lieveling der Parijzenaars was, er als een kleine Ethiopiër uitzag, en inderdaad een allerliefste jongen van fijngevormde ledematen en innemende gelaatstrekken was. De andere knaap daarentegen is sterker, vlugger en behendiger, speelt met veel ernst zijne rol bij de dansen zijner landslieden, en zwaait de strijdbijl bijzonder handig. De mans zijn over het algemeen allen zeer schoon als wilden; dat is, op eene schrikwekkende wijze schoon. De krijgslieden der Chippeways zijn nog rijziger, maar minder forsch dan de Ajoways. Hunne ligchaamslengte is bijna reusachtig (het Damhert, een jonge krijgsman van

{==96==} {>>pagina-aanduiding<<}
niet meer dan 18 jaren, is reeds bijna zes voet lang); hunne huid is geelachtig bruin, hunne oogen en haren zijn gitzwart, hunne tanden schitterend wit, hunne ligchamen weinig of liever in het geheel niet met haar bezet. Zij hebben een hoog voorhoofd, een' levendigen blik en een stil, mijmerend gelaat, althans bij die genen hunner, waar dit niet in domheid van uitzigt ontaart, en zij zouden de grootste gelijkvormigheid van voorkomen met de Kalmukken en andere Mongoolsche volksstammen hebben, wanneer zij zich niet aangezigt en ligchaam tatoeëerden en beschilderden. Dit gebruik vormt den akeligen kant van hun voorkomen. Bij voorkeur beminnen zij de hoogroode kleur, zoodat sommige plekker van hun ligchaam er uitzien, alsof zij levend gevild waren Overigens beschilderen zij zich het liefst met zwart, groer en wit. Elk wisselt naar welgevallen kleuren en teekening, waarmede hij zich bij het aanbreken van den dag aangezigt en lijf besmeert en in dien toestand blijft tot des avonds, wanneer alles zorgvuldig wordt afgewasschen. Het verstaat zich van zelf, dat, hoe wonderlijker en schreeuwender de beschildering is, zij hun des te beter bevalt. Hunne kleeding is van zeer ingewikkelden aard en zijn zijn daarop uiterst keurig. Oorlog, jagt en toilet maken de voornaamste bezigheden van hun leven uit. Hoe zonderling het van zulk een krijgshaftig menschenras ook klinken moge, koketterie is bij hen het eigen der mannelijke sekse. Hun tooi bestaat, de duizenderlei afwisselingen niet gerekend, uit een naar een helmkam gelijkend hoofdsieraad van reigers- of adelaarsvederen; voorts uit eene menigte zilveren of glazen kleinigheden, welke zij zich in de oorlapjes hangen, uit een snoer van beerenklaauwen, die zij als kraag of band om den hals dragen, uit een broek van onbereid leder, uit een overkleed, dat, van langharig buffelvel gemaakt, op de wijs van eenen mantel gedragen wordt en de borst half bloot laat, eindelijk uit vast ineengewerkte, bont
beschilderde halve laarzen zonder zolen, alles van de kleur of van de onderscheidene kleuren, welke aan ieders smaak het best bevallen. Het overkleed is aan den rand met bossen van menschenhaar omzoomd, die opvijanden buit gemaakt zijn, en den rang der oorlogslieden aanduiden, op gelijke wijs als de strepen op de mouwen onzer onderofficiers. De kleine Pelikaan alleen draagt eenen witwollen omslagmantel, die met veel borduurwerk benaaid is. Wanneer de Koning in het openbaar verschijnt, heeft hij als

{==97==} {>>pagina-aanduiding<<}
schepter eenen langen kromstaf in de hand, die met scharlaken roode stof omwonden en van boven met adelaarsvederen versierd is. Zijne krijgsgezellen voeren tot wapenen den tomahawk, een Indiaansche strijdbijl, ongeveer er uitziende als de heirbijlen der oude ridders, als ook eene soort van hellebaarden, die spits toegeslepen en met kwasten, vederbossen enz. opgepronkt zijn. De gemalin van het stamhoofd is eene leelijke dame, en heeft in haar geheele voorkomen niets koninklijks. Ook de vrouwen der Ajoways waren mede onoogelijk van voorkomen en zwak van gestel. Men kan het deze vrouwen aanzien, dat zij slechts de slavinnen harer mans en hoedsters van tent en kinderen zijn. Een weinigje tatoeëer- en schildersel, een snoer glasparels en om het oor gewondene haarvlechten zijn haar eenige tooi; terwijl voorts een wijd scharlakenrood kleed deze schoone helften van het wilde menschenras van het hoofd tot de voeten omsluijert.
Deze tweede troep Noord-Amerikaansche Indianen heeft te Parijs geen zoo groot opzien gemaakt als de eerste, die de eer gehad had, ten hove en aan de akademie van wetenschappen voorgesteld te worden; ofschoon de Chippeways eigenlijk nog meer wilden en als zoodanig merkwaardiger om te bestuderen zijn dan de Ajoways. Doch deze hadden het aanlokkelijke der nieuwheid en de gunst der mode voor zich, welke hun in de laatste dagen van hun verblijf zulk eenen toeloop verschafte, dat men voor de zaal Valentino queue maken moest, even als voor het Théâtre Francais, wanneer Mademoiselle rachel spelen zal. Evenwel heeft het den Chippeways ook niet aan bewonderaars ontbroken, waartoe inzonderheid kunstenaars en kunstliefhebbers behoorden, die zoo door de levende vreemde natuur als door het Indiaansche museum van den Heer catlin aangelokt werden. Zijne verzameling bestaat uit meer dan 3000 portretten, deels vrouwelijke deels mannelijke, van uitstekende personen uit onderscheidene stammen, en voorts uit 200 gekleurde teekeningen van landschappen, dansen, plegtigheden, krijgs- en jagttooneelen, alle op de plaats zelve naar het leven geschetst, eigenlijk meer facsimilés dan kunstgewrochten, maar van eene treffende waarheid en naauwkeurigheid in de uitvoering, die ook den teekenaar menigmaal in levensgevaar gebragt hebben. De meest belang wekkende dezer schetsen zijn de afbeeldingen van jagt- en krijgstooneelen. De buffeljagten toonon de ligchaamskracht, behendigheid en moed dezer Indianen in het helderste licht. Op eene jagt, welke de Heer catlin bijwoonde en waarvan hij ook destijds eene afteekening maakte, velde cene bende wilden, ofschoon zij geene vuurwapenen, maar slechts bogen en lansen hadden, in korten tijd 300 buffels. Wanneer nu de wilden in hun
landsgewaad tusschen deze afbeeldingen rondwandelen, die zelven zeer wild, wonderlijk en bont geschilderd zijn, zoo zou men zich werkelijk in de savannen

{==98==} {>>pagina-aanduiding<<}
van Noord-Amerika verplaatst wanen, door welke deze lieden nog onlangs in grenzenlooze vrijheid henen zwierven. Voor het overige regtvaardigen deze wilden alles, wat men van huns gelijken verhaalt; te weten, dat zij den ganschen dag niets anders doen dan zich optooijen en beschilderen, en dat elke roodhuidige petit-maître, aan het gewricht zijner hand gebonden, een spiegeltje draagt, hetwelk hij elk oogenblik raadpleegt. De Chippeways schijnen met dat al zoo erg niet aan koketterie overgegeven als de Ajoways; hunne dragt heeft iets eenvoudigers en minder weelderigs; daarentegen zijn zij luidruchtiger, spraakzamer, levendiger en minder stijf; wanneer zij gaan zitten, plaatsen zij zich niet, als de Ajoways doen, op stoelen en banken, gelijk wij, maar op den grond met onder het lijf gekruiste beenen, als de Oosterlingen of als onze kleedermakers; ook schieten zij veel beter naar de schijf, en leggen bij hun spelen en dansen inniger deelneming en grootere hartstogtelijkheid aan den dag, dan de onachtzame en bijna slaperige Ajoways. Hunne dansen zijn pantomimen vol uitdrukking, gelijk zulks het geval is met het dansen van alle, door de beschaving niet genoeg of althans niet overmatig verfijnde volken. De muzijkinstrumenten, welke zij bezitten, zijn niet veel in getal; hun meest gebruikelijke en voorname speeltuig is de trom, welke zij zeer ruw, maar toch op eene schrandere wijs toestellen, door een onbereid vel over eenen hoepel of over een vaatje of een uitgehoold blok hout te spannen, in welke laatsten zij dan altijd een weinig water laten, hetgeen aan het instrument eenen ongemeen' malschen en helderen toon geeft. Behalve de trom hebben zij nog verscheidenerlei soorten van bellen, ratels, raspen, fluiten enz. Bij het dansen springt eerst een enkel danser overeind, dan twee, en eindelijk geheel de troep. Als in een gelid geschaard, het ligchaam
voorover gebogen houdende, draaijen of liever huppelen zij met aan elkander gesloten beenen om eene soort van banier, schudden of zwaaijen hunne strijdbijlen tegen elkander, maken allerlei wonderlijke gebaren, staan plotseling stil, zetten zich met een vreemd gekrijsch op den grond neder en springen bijna oogenblikkelijk weder op. Na een crescendo van ligchaamsdraaijingen en sprongen, die de maat der muzijk volgen, houden zij niet eer op, voor dat zij afgemat en buiten adem, van zweet, kleuren en soms van bloed druipend, met hernieuwd gekrijsch en geschreeuw op hunne vorige plaatsen nederzinken. De Chippeways dansten in de Valentino-zaal den welkomstdans, den mysteriëndans, den vredes-, oorlogs- en scalpeerdans. De mysteriëndans is eene godsdienstplegtigheid van eene bijzondere sekte onder de Chippeways. De aanhangers dezer sekte beweren, hunne wijs van godsdienstoefening en gebruiken van den Grooten Geest zelven ontvangen te hebben, en dansen, in wilde reijen, met hunne tooverzakken, van beestenvellen en slangenhuiden

{==99==} {>>pagina-aanduiding<<}
gemaakt, waaraan zij allerlei bovennatuurlijke krachten toeschrijven, en die hun zoo heilig zijn als voormaals den Griekschen of Romeinschen strijder zijn schild. De vredesdans, of meer eigenlijk gezegd de dans der vredespijp, is, in tegenstelling van zijnen naam, een der dolste en uitgelatenste. Zoodra de bij het sluiten van vrede tusschen twee stammen volgens gebruik gerookt wordende heilige vredespijpen onder de aanwezige jonge lieden rondgegeven zijn, springen deze op, in de eene hand het pijpenroer, in de andere de strijdbijl houdende, en razen, vreeselijk schreeuwend en met hunne moordknodsen tegen elkander slaande, zoo lang in den kring rond, tot dat zij van vermoeidheid neêrvallen. De strijd- en de scalpeerdans zijn de beide meest aandoeningwekkende dansen en als 't ware twee bedrijven van hetzelfde drama. Men ziet eerst den krijgsraad der opperhoofden, om een vuur gezeten, al fluisterend met ernstige beraadslaging bezig, tot dat een dof gedruisch het aanrukken van den vijand verkondigt; vervolgens den terugkeer der tot verkenning uitgezondene krijgslieden, die de bewegingen van den vijand blijven gadeslaan en met vonkelend oog zijne standplaatsen aanduiden; het oprukken ten strijde; den met groot geschreeuw ondernomen aanval; eindelijk het woelen van den strijd, waarin door man tegen man, met lans en heirbijl hakkend en stootend, gevochten wordt; sommigen, die hunne wederpartij nedervellen, anderen, die hem reeds den voet op den nek gezet houden; het mes, dat met éénen trek eene snede rondom den schedel maakt; den ruk, met welken in eens de hoofdhuid, met al de haren, die er op groeijen, afgetrokken wordt; het zegejuichen des overwinnaars, die met woedend gebrul den afgerukten scalp in de lucht zwaait; en eindelijk, na het afmaken der vijanden, den juichenden terugtogt der verwinnaars naar hunne tenten. Men kan zich verbeelden, welk eene treffende werking deze tragische pantomime in achtereenvolgende tafereelen moet te weeg
brengen, en hoe eindelijk een heimelijke angst den toekijker bekruipt bij de gedachte, dat de wilden, die dit moordtooneel voor hem uitvoeren, honderd malen, in hunne valleijen, hetzelfde stuk in wezentlijkheid en met bloedigen ernst gespeeld hebben, voordat zij, in eene Parijzer bal- en concertzaal, er eene scherts en klucht uit maakten.

Reistogten van een pond katoen.

De volgende reisavonturen van een pond verwerkten boomwol leveren een doorslaand bewijs van de bedrijvigheid en het gewigt der fabrijken. Onlangs werd van Glasgow een klein pakket neteldoek, van omtrent een pond zwaarte, naar de Britsche hoofdstad gezonden, van welk fabrijkaat het volgende de geschiedenis was. De boomwol was uit de Ver-
{==100==} {>>pagina-aanduiding<<}
eenigde Staten naar Londen gebragt. Van hier ging zij naar Manchester, waar zij tot garen gesponnen werd. Van Manchester werd dit garen naar Paisley gezonden en daar geweven. Hierop werd het weefsel in Ayrshire getamboereerd, te Dumbarton opgemaakt, en vervolgens naar Paisley teruggezonden, om van daar naar eene afgelegen plaats van het graafschap Renfrew op de bleek bezorgd te worden. Nu werd het wederom naar Paisley gebragt, en van daar eindelijk naar Londen afgevaardigd. Bezwaarlijk kan men met juistheid den tijd opgeven, die vereischt werd, om dit natuurproduct in den staat te brengen, waarin het ten verkoop gereed was; doch wij achten der waarheid tamelijk nabij te komen, wanneer wij beweren, dat men, van het oogenblik der inpakking in Amerika, twee jaren stellen mag, tot dat het volkomen afgewerkt in het magazijn te Londen aankwam. In dien tusschentijd moet het, volgens de hier boven vermelde reisroute, ongeveer 3000 mijlen ter zee en 920 te land hebben afgelegd, en tot het levensonderhoud van niet minder dan 150 menschen hebben bijgedragen; terwijl de waarde der stof onder de behandeling 2000 percent gestegen is.

Horace Vernet.

Horace vernet, dus verhaalt de Constitutionnel, ontmoette eens, ettelijke jaren geleden, den Markies de pastoret, die door eene jonge, ongemeen schoone dame verzeld was, wier gelaat en manieren den schilder zoo zeer bevielen, dat hij, toen hij zeer onlangs den Markies eens wederzag, zich niet onthouden kon, naar de schoone dame, welke deze destijds bij zich gehad had, te vernemen. De Markies deed alle moeite, om zich te herinneren, welke dame de schilder, die haren naam niet wist, toch mogt bedoelen. Eindelijk nam vernet, ongeduldig wordende, een potlood, en teekende in weinige oogenblikken het portret der juffer, welke hij, zoo lang geleden, slechts eene enkele maal gezien had. De gelijkenis was zoo treffend, dat de Markies geheel verbaasd uitriep: ‘O, nu weet ik, wie gij meent; nu valt het mij in; het is Madame de **; ik herken haar volkomen in uwe teekening; dat is geheel en al haar voorkomen, hare houding; dat is zij zelve!’

In No. XVI. Mengelw. bl. 769. reg. 7. staat: E; lees Σ.
In No. I. Mengelw. bl. 29. reg. 20. staat: hij schepte; lees: hij schiep.






{==101==} {>>pagina-aanduiding<<}

Mengelwerk.

Met wat hart hebben de Staten van Holland en Oldenbarneveld den Graaf van Leycester in 1585 uit Engeland verwelkomd?

Onderzocht in eene voorlezing Door Mr. Hugo Beijerman.

Mijn wensch is, in dit uur eenige aanzienlijke mannen uit een hoogst merkwaardig tijdsgewricht onzer vaderlandsche historie van een leelijke blaam te zuiveren.
Moet ik beginnen met de keuze van mijn onderwerp te regtvaardigen?
Die keuze zou berispelijk kunnen zijn of ten aanzien van hem, door wien, of ten aanzien van hen, voor wie zij gedaan was.
Wat mijzelven betreft: toen gij mij de eer beweest, om mij tot het vervullen eener spreekbeurt uit te noodigen, hebt gij kunnen, om niet te zeggen moeten onderstellen, dat ik iets zou uitkiezen betreffende Vaderlandsche Geschiedenis of Nederlandsche Letteren. Als men den Schipper tot spreken uitlokt, kan men het vreemd noch ongepast vinden, dat hij over wind en weder, over oploeven en schoot vieren praat. Wendt men zich tot den Landbouwer, men dient er vrede mede te hebben, als hij ophaalt van ploegen en zaaijen, van schapen en runderen. - Mijn betrekking zou mij ruim zoo veel gebieden, over iets nationaals te spreken, als mij zulks slechts veroorloven.
En wat u aangaat: zoudt gij, die Nederlanders zijt, niet gaarne, niet met belangstelling luisteren naar 't geen beroemde Nederlanders van deze of vroeger dagen betreft? Zelfs de minste zweem van twijfel zou hier beleediging

{==102==} {>>pagina-aanduiding<<}
worden, en mij dunkt, ik zal wèl doen, er geen woord bij te voegen, om de keuze van mijn onderwerp ook te uwen aanzien te regtvaardigen.
Volgt mij dan met uwe welwillende en vooral met uwe toegevende aandacht, als ik onderzoek met wat hart de Staten van Holland en oldenbarneveld den Graaf van leycester in 1585 uit Engeland hebben verwelkomd.
Gewigtige vraag! Vraag tevens, die gerekend kan worden, aan de orde van den dag te wezen.
Waarom?
Eene zeer begaafde schrijfster heeft dezer dagen begonnen onze literatuur te verrijken met eenige boekdeelen, waarin leycester in de Nederlanden geschilderd wordt. De roem dier schrijfster, op vroeger kunststukken gegrond, het vaderlandsch onderwerp, dat zij nu weder heeft uitgekozen, doet het beste gedeelte van ons lezend publiek dit werk in handen nemen. Al vorderen ook allerlei beroepsbezigheden en beslommeringen schier uitsluitend den tijd van elk bijna; al dwingt pligt den nijveren koopman, de kantoorboeken veel meer te hanteren dan romans, - voor het werk van de veel en teregt geprezen Mejufvrouw toussaint maakt hij een uitzondering; en mogt hem de tijd al ontbroken hebben, om het te lezen, hij kent er toch den inhoud van uit gesprekken met echtgenoot en dochters, of uit de tafelkout aan den gezelligen disch met goede vrienden. Ik mag niet onderstellen, dat de Leycester van Mej. toussaint minder belangstelling bij ons beschaafd en letterlievend publiek heeft opgewekt dan de Mystères de Paris of de Juif errant van een' Franschen sue; en hoe tuitten ons de ooren niet, toen die pas in 't licht verschenen, van namen als Fleur de Marie en Prince Rudolphe, en le maître d'Ecole en Rodin en Dagobert en Adrienne de Cardoville en la Mayeux. Die er niet van mede kon spreken, was lange avonden tot zwijgen gedoemd. Maar gelukkig, dat het niet voortbrengselen van vreemden bodem alleen zijn, die de lees- en beoordeelingszucht in zoo hooge mate opwekken. Als het

{==103==} {>>pagina-aanduiding<<}
Huis te Lauernesse ons zeer veel stof tot gesprek heeft geleverd, waarom Leycester in de Nederlanden niet?
Was dat nu een zuiver historisch boek, het zou in 't studeervertrek van den geleerde, of op de boekenkamer van den dilettant in Vaderlandsche Geschiedenis de uiterste grens van zijn loopbaan gevonden hebben; maar een roman - en een roman, waarvan de moeder de lezing niet aan hare dochter behoeft te verbieden! 't Is een boek voor een ligt in te pakken publiek bestemd; maar daarom is de indruk dien 't maakt des te sterker en meer algemeen.
Het kan mijn plan niet zijn, het werk van Mej. toussaint hier uit een aesthetisch oogpunt, als kunstgewrocht te beoordeelen. Dit zou voorbarig wezen en gebrekkig moeten uitvallen, zoolang ons het werk nog slechts gedeeltelijk is geschonken. Ik wil dus ook niet vragen, of zij ons misschien niet wat al te veel op een historisch terrein brengt, zelfs als men het boek neemt voor dat, waarvoor zij het ons, denk ik, geeft, een historischen roman? Misschien wordt het, juist door dat te veel, meer een romantische historie. Waarlijk er is in de historie, ten strengste genomen en voorgesteld, altijd al romantisch genoeg! Maar laat het een historische roman zijn, en als roman groote verdiensten hebben; - het verwekt ten aanzien van vaderlandsche mannen indrukken, 't geeft wenken, waartegen de vriend der waarheid wil gewaarschuwd hebben.
Hoe bekoorlijker, hoe meer populair het boek is, waardoor zulke indrukken gegeven worden, hoe noodiger er acht op te slaan.

Ten aanzien van den geest, die de Staten van Holland an inzonderheid oldenbarneveld jegens leycester reeds vóór en bij zijne komst hier te lande bezielde, is er een hoogst opmerkelijke en zeldzaam aan te treffen overeenkomst tusschen de scholen van wagenaar en bilderdijk. Beide stellen die Staten, of liever oldenbar-
{==104==} {>>pagina-aanduiding<<}
neveld, voor, als het er vooraf op toeleggende, om den vreemdeling, wien zij hebben ingeroepen, en die zich bereid toont hen bij te springen, op allerlei wijze te dwarsboomen, ja zelfs hem te krenken.
In wagenaar's oog is dat hoogst loffelijk. Bij bilderdijk is het zeer verfoeijelijk; en dat moest het wel zijn, want hij neemt de reden van dit gedrag, zoo als wagenaar die bijbrengt, niet aan, en geeft er geen andere voor in de plaats, dan heerschzucht en geest van intrigue.
In dit geval een weinig minder verbeelding bij bilderdijk, een weinig meer gave des oordeels bij wagenaar; een weinig minder ingenomenheid tegen oldenbarneveld bij den eerste, vóór dien Staatsman bij den laatste, zou aan elks voorstelling geen kwaad gedaan hebben. Zij hadden de waarheid reeds kunnen weten, maar na hen zijn er toch nog nieuwe bronnen van kennis geopend.
Mejufvrouw toussaint volgt bilderdijk, althans wat de vroege ingenomenheid van de Staten van Holland en van oldenbarneveld tegen leycester betreft.
Mogt iemand nu ten behoeve van die schrijfster aanvoeren, dat zij een roman, en geen historie, bedoelde; dat zij dichteres, en geen geschiedschrijfster is; dan erken ik, dat zij wel in zoo verre buiten 't bereik mijner aanmerkingen geraakt; maar in dat geval zou men zich misschien de vraag mogen veroorloven, hoe, bij zooveel kennis en gemeenzaamheid met Neêrlands geschiedenis, het kinderlijk hart er behagen in kon scheppen, de Vaderen opzettelijk tegen beter weten aan in een licht te plaatsen zóó ongunstig ja zóó valsch? en dat wel ten behoeve van een vreemdeling, wiens karakter voor een vrouwelijk gemoed althans weinig bekoorlijks schijnt te moeten bezitten? Dan betuig ik, mij niet genoeg te kunnen verwonderen over een zoo zonderlinge ingenomenheid tegen dat, wat ons als Nederlanders dierbaar is of behoort te zijn. Het geldt hier de eer van landgenooten. De meest ontwijfelbare zekerheid van schuld bij onze aanzienlijken van die dagen zou alleen in staat moeten zijn, zulk een ongunstige voorstelling als een moeijelijke, veel kostende, maar

{==105==} {>>pagina-aanduiding<<}
toch aan de waarheid verpligte hulde af te persen.
Mij blijven echter, al waren teregtwijzingen in de opvatting onzer Geschiedenis niet toe te passen op den Leycester in de Nederlanden, nog genoeg mannen van gezag te bestrijden overig. Wagenaar, bilderdijk, en die hen volgen. - Maar: in allen gevalle, de ongunstige indruk is gegeven, 't zij dan door den roman, of de romantische historie, of het gedicht.
Wel zijn er wenken in het werk van Mej. toussaint, die mij doen vermoeden, dat de tegenstand tegen leycester ten slotte als bevorderlijk voor 's lands welzijn zal worden vergoelijkt. Dit vermindert echter voor oldenbarneveld het hatelijke van een vooraf beraamde en georganiseerde oppositie tegen den vreemdeling in 't minste niet. Wij zijn immers de leer niet toegedaan, dat het doel alle middelen wettigt? Als de Staten van Holland en oldenbarneveld reeds vóór leycester's komst tegen hem geïntrigeerd hebben, zonder dat er door elizabeth of hare dienaren tegen het gesloten verbond eenige aanleiding toe gegeven was, dan beweer ik, dat wij de Staten van Holland of de factie onder hen, die zulk een toeleg koesterde, oldenbarneveld aan het hoofd, geen de minste achting kunnen blijven toedragen, welke dan ook ten slotte de heilrijke gevolgen dier politiek mogen geweest zijn. Maar als ik de overtuiging heb, dat oldenbarneveld en de Staten van Holland, vóór leycester's komst, geen vijandige bedoelingen tegen dezen hadden, zoo als ook elizabeth en leycester jegens hen en ons Vaderland volkomen onschuldig en ter goeder trouw, neen, hoogst verpligtend waren, dan acht ik mij geroepen, tegen elke voorstelling, welke de eer dier Vaderen te na komt, mijne stem, hoe zwak ook, te verheffen.

Zeker is de vorm van een Voorlezing niet de geschiktste, om historische feiten van deze soort zóó op te helderen, zóó uit te pluizen en te staven, als wel behoort. Maar dat bezwaar moet ik thans op de best mogelijke wijze trachten te overwinnen.

{==106==} {>>pagina-aanduiding<<}

Ik wil u zelven tot Regters nemen.
Vergunt mij derhalve, de gebeurtenissen in een breeden trek of wat voor uwe herinnering terug te roepen.
Niemand of hij weet, hoe deerlijk het er in ons land uitzag, toen de eenige willem van oranje door het moordend lood van balthazar geraards gevallen was. Stuiptrekkende bewegingen kon het hoofdelooze staatslichaam nog maken; maar aan afdoende bedrijven, die van beradenheid en juist aangewende kracht getuigden, was vroeger naauwelijks, thans in 't geheel niet meer te denken. Geen wonder, dat er al spoedig binnen 's lands grooter wanorde ontstond, dan ooit te voren in den krijg tegen Spanje geheerscht had. Dit is niet weinig gezegd. En tegenover dien bijkans radeloozen, nu een aardsche voorzienigheid ontberenden hoop een parma! parma, de dappere en uitgeleerde Veldoverste, de schrandere en geslepen Staatsman, die met zijn wapenen zoo ijsselijk dreigde en met zijn tooverstem zoo lokte en zoo liefelijk vleide en belas.
Ik zeg niets, waarvoor ik geen bewijzen van het beste gehalte kan bijbrengen. Wilt gij eenige der meest geloofwaardige getuigen hooren? De Heer groen van prinsterer zal u die in zijn met zoo veel zorg bewerkt Handboek leveren; en 't zou zeer gemakkelijk vallen, nog een menigte anderen te doen spreken.
Marnix van st. aldegonde zegt: ‘Ik weet niet, dat wij een hoofd of veldheer, dat de Gouverneurs eenige schaduw van gezag over hun soldaten hebben, dat er eenige gelijkenis van onderdanigheid bij het volk is, eenige merkteekenen van ijver tot de religie of vrijheid; de oorlog is hun een schrik, onbehoorlijke rust een vermaak, de trafiek en eigen belang hun eenig doel, en in verandering ligt al hunne hoop... Het kan in mijn hoofd niet komen, dat wij met zulk een regering zonder hoofd, zonder authoriteit, zonder gehoorzaamheid, zonder orde, en ook zonder middelen in 't lange zullen harden kunnen.’
Diezelfde marnix zag dus naar verzoening uit: ‘Ik ben der meening, (zoo luiden zijne woorden) indien het

{==107==} {>>pagina-aanduiding<<}
mogelijk ware eenen tamelijken religionsvrede voor Holland en Zeeland te bekomen, dat men denzelven met beide armen zou aangrijpen en dezes jammerlijken krijgs een einde maken.’
Maar marnix was om meer dan ééne rede ontmoedigd; hij ondervond het wankelbare van de openbare meening, en was buiten invloed, zal men zeggen, en dit droeg bij tot die donkere wijze van zien.
Bor laat zich over die moedeloosheid, hoewel in weinige woorden dus uit:
‘De gemeene man en sommigen van de voornaamste Regeerders van den lande, bijzonder in Holland en Zeeland, waren zeer perplex en verslagen.’
En geen wonder! wat schouwspel toch leverden de Noordelijke gewesten op? Die gewesten, die altijd den krachtigsten wederstand tegen Spanje geboden hadden, en die thans de eenige waren om het vol te houden, terwijl 't Zuiden met rassche schreden aan parma verloren ging.
‘Gelderland inwendig verdeeld; Overijssel uit Steenwijk en Zutphen benaauwd; Groningen in 's vijands magt; Friesland, de Ommelanden en Drenthe gebrandschat en verwoest; overal mistroostige burgers, onervaren edellieden, bezettingen slecht bezoldigd; een leger te velde van 3000 man voetvolk en 2000 paarden.’
Verre van mij, dit bij te brengen, om de Mannen, die 't roer na willem's dood aangrepen, er door te verkleinen, alsof zij die wanorde hadden kunnen voorkomen. In plaats van berisping, dat het er zóó slecht, verdienen zij lof, dat het er niet nog veel slechter uitzag. Niet aan 't Vaderland gewanhoopt te hebben, dat was bij die stalen Romeinen genoeg, om den geslagen varro hunnen dank op te dragen. Maar wij, wij zijn andere mannen, dan die stalen Romeinen waren. - Och! laat ons toch niet ondankbaar zijn, en allen berooven om het aan één enkelen op te dringen. Als wij de omstandigheden in dat merkwaardig tijdsgewricht, aanstonds na oranje's dood, naauwkeurig en onpartijdig nagaan, zullen wij ons ver-
{==108==} {>>pagina-aanduiding<<}
wonderen over de beradenheid en geestkracht, die er nog aan den dag kwam. Waarlijk de vergoders van Oranje zijn onhandig! Moesten zij niet gevoelen, dat zij de nagedachtenis van hunnen held (wien ook ik ten diepste vereer) inderdaad verkleinen, wanneer zij onze Regenten zoo zwaar vallen over de wanorde en de besluiteloosheid, die er na willem's dood plaats had. Of komt 's mans grootheid niet juist daardoor heerlijk uit, dat hij overal gemist werd? Moest men dan liever niet bespeurd hebben of er een willem de Zwijger was, al of niet? Met gewone menschen is dat zoo: de zaken blijven haren gewonen gang gaan; maar zulk één meer of min. Neen! de overgeblevenen behoefden het zich niet te schamen, dat zijn verlies bemerkt werd, en wij mogen hun dat niet tot een verwijt maken.
Hoe 't zijn moge, de wanorde bestond: 't is een historisch feit.
Zoo diep was men gezonken, dat men voor den troon van een vreemden Monarch de diep vernederende bekendtenis moest afleggen, ‘dat men na willem's dood de noodige orde, autoriteit en goede directie niet heeft kunnen houden.’
Maar kan er sterker blijk van onzen toen hopeloozen toestand uitgedacht worden, dan de aanbieding der Souvereiniteit aan den Koning van Frankrijk? En dat zonder voorbehoud van eenige noemenswaardige regten; een voorbehoud bij zijne Natie zoo noodig! Ja! Nog één sterker blijk is er. 't Is de weigering dier Souvereiniteit.
Aan Frankrijk kan men zich zelven niet kwijt worden. Wat nu begonnen? Aan Engeland dan. Misschien zal elizabeth zich gelieven te verwaardigen ons vaderland te aanvaarden. Maar neen! Ook zij vindt dien boedel te desolaat: zij, die vroeger zoo gevreesd had, dat wij in Fransche handen zouden vallen.
Gezonde staatkunde echter noopt haar, ons niet geheel te laten drijven, want dan zal er zinken op volgen. Heeft filips de Nederlanden eenmaal terug, dan zit de En-
{==109==} {>>pagina-aanduiding<<}
gelsche Koningin op haren troon niet meer veilig. Zij besluit ons een groote zes duizend man hulptroepen te zenden. - Maar met soldaten alleen is het niet te doen.
Bij het verbond van 10 Augustus 1585 verwerven de onzen ook, dat de Luitenant-Generaal, die over de Engelsche troepen in de Nederlanden 't bevel zal voeren, gezamenlijk met den raad van State, waarin twee Engelschen zitting krijgen, zal voorzien en orde geven, dat de publieke authoriteit en regering weder gesteld zij in haar vorige magt en authoriteit, en dat ook de krijgsregering verbeterd en onderhouden zij in allen ernst. En waarlijk, het herstel van de ondergeschiktheid der burgers aan hen, die 't roer van staat poogden vast te houden, was even noodig, wij hebben het gezien, als het herstel van de krijgstucht.
Onze Afgevaardigden naar Engeland, die dat verbond negotieeren, bidden elizabeth, ten allereersten een personagie van qualiteit te willen overzenden. De Koningin antwoordt: ‘Mijne Heeren! 't zelve versta ik ook alzoo te doen, zoodra wij geaccordeerd zullen zijn; want gewisselijk, anders, zoo de Koning van Spanje zag de continuatie van uwe verwarde gouvernering, zoude niet dan met ons lachen; dan ik gedenk hem voor dit jaar zoo goeden banket niet te schenken.’
Diezelfde Afgevaardigden weten, nog vóór het sluiten van 't Verbond, dat leycester de man zal zijn, aan wien elizabeth den driedubbelen last opdraagt, om de binnenlandsche orde en het gezag der Regenten te herstellen, weêr krijgstucht onder onze soldaten te brengen en met ons tegen den Spanjaard te strijden. - Die personaadje is hun geen bezwaar. Integendeel; hij beveelt zich in menig opzigt aan. Zij weten dus die keuze, zij berusten er in, neen! zij betuigen er groote blijdschap over; denkelijk hebben zij zelfs onder de hand verzocht, dat hij en niemand anders de man zou zijn.
Leycester komt met grooten ijver en zeer ingenomen met zijne nieuwe betrekking. Hij komt in de stormachtige en nevelige Decembermaand en ontziet de gevaren der

{==110==} {>>pagina-aanduiding<<}
winter-overvaart niet, waar men toen, 't zij dan met of zonder reden, heel wat meer voor huiverde dan thans. Hij komt, en heeft een goed deel zijner eigene middelen voor de expeditie over; hij brengt eenige honderden zijner eigen onderhoorigen mede om 't leger te versterken.
Zoo ooit redder door een diep nedergeslagen, maar nu aan den zwart betrokken hemel een lichtstraal ontwarend volk als van God gezonden redder verwelkomd werd, 't was leycester.
En kon het anders?
Ik bid u, wat zou men nu moeten denken van Mijne Heeren de Staten van Holland (om hun den eeretitel te geven, waar Mej. toussaint zóó mild mede is) als deze Staten, nog vóór dat leycester iets ter wereld gedaan had, waardoor hij hunne ongenade kon op zich laden, ja zelfs vóór hij den Nederlandschen bodem bereikt had, als die Staten, zeg ik, hebben zitten peinzen, hoe zij hem krenken kunnen en den voet dwars zetten?
‘Maar het volk en de Staten van Holland zijn twee,’ merkt men hier denkelijk op aan.
O neen! In dit geval niet, mits men de echte, onwraakbare bescheiden raadplege. En daar berust de naauwgezette Geschiedvorscher in.
En toch worden de Staten van Holland door bilderdijk en zijne school, terwijl zij Resolutiën nemen, die groote blijdschap over zijne komst ademen, voorgesteld als zittende te peinzen, hoe zij leycester zullen dwarsboomen en krenken.
Als wij de Staten van Holland en oldenbarneveld aan hun hoofd niet volkomen rijp achten voor het krankzinnigen-huis, en als zij zich met gezonde hersenen aldus aanstellen en gedragen, dan moeten wij ons ten hoogste verontwaardigd gevoelen, en hen diep verachten. Zulk een dubbelhartigheid hadden wij tot nog toe in de Italiaansche en Jezuitische politiek te huis geoordeeld; wij hadden haar nooit kunnen vermoeden bij Nederlanders!
Maar vindt gij dat toch niet een weinigjen sterk? Is 't niet wat onwaarschijnlijk?

{==111==} {>>pagina-aanduiding<<}

Mij komt het zoo voor, al was 't alleen omdat hun eigenbelang medebracht, dat zij met leycester's komst ingenomen zouden zijn. Gij gevoelt, dat ik mij hier op het eenige terrein plaats, dat bilderdijk's school mij zal laten. Vaderlandsliefde; wie durft dat woord nog noemen en er de flaauwste sprank van onderstellen, waar sprake is van de Staten van Holland van die of van latere dagen? Als Egoïsten schetst bilderdijk hen en penselen de zijnen hem na. - Wel nu, het zij zoo. Maar uit Egoïsme moesten zij blijde zijn, dat er iemand kwam, die hen op 't kussen zou houden, en zonder dien iemand liepen zij groot gevaar, daar af en op der Spanjaarden pijnbank te geraken.
Al was er niets dat hen dreef dan Egoïsme, het bekrompenste Egoïsme alleen, dan moest dat hen beletten, zoo aanstonds tegen leycester zamen te spannen.
Bilderdijk schijnt een duister gevoel gehad te hebben van de ongerijmdheid, waartoe zij vervallen, die de Staten van Holland zóó vroeg vijandig tegen leycester voorstellen; want van de gezindheden in later tijdvak kan hier geen sprake zijn. Dan vangt er weder een geheel nieuwe reeks van inzigten en gebeurtenissen aan.
Er moest dus een reden voor die zoo vroeg vijandige gezindheid en 't gedrag, dat er uit voortvloeide, bedacht worden. Die reden maakt hen, kan 't zijn, nog verachtelijker.
In 's mans Geschiedenis des Vaderlands leest men, dat oldenbarneveld de onderhandelingen eerst met Frankrijk en daarna met Engeland doorzette om marnix en buys, zijn mededingers in 't bewind, te doen tuimelen. Nadat die twee getuimeld waren, verdroot het hem, dat elizabeth, in weerwil harer openlijke weigering, toch het oog op de souvereiniteit bleef vestigen en oldenbarneveld nam dadelijk voor, hare uitzigten te verijdelen.
Volgens bilderdijk is oldenbarneveld een Landverrader, want hij helpt de souvereiniteit over het Gewest, mede aan zijne zorg toevertrouwd, aanbieden om eigen heerschzucht te voldoen; hij is een onnoozele sukkel, want

{==112==} {>>pagina-aanduiding<<}
hij haalt een vreemden Meester in om zelf meester te zijn; hij is een verbondsbreker, want, volgens denzelfden bilderdijk, verstond men bij wederzijdsche stilzwijgende overeenkomst, dat de Koningin, in weerwil harer openbare weigering, niet van de Souvereiniteit had afgezien.
Door die verklaring wordt echter al het hatelijke van de schouderen der Staten afgenomen en op die van oldenbarneveld gelegd; maar de Staten behoeven bilderdijk er niet voor te bedanken: zij worden door hem, wil men 't zoo noemen, gered: maar hoe? ten koste van hun bestaan. Wat politiek aanwezen toch, anders dan in naam, kan men toekennen aan een vergadering zóó onnoozel, dat zij blindelings overal en altijd haren Minister volgt? Altijd doen die Staten wat oldenbarneveld verlangt. En was dat dan ten minste een man van talent geweest. Maar helaas, arme Staten van Holland! Zij hebben zich bij den neus laten leiden door een man, die noch verstand noch hart bezat. Bilderdijk zegt, dat oldenbarneveld bestond uit ‘een vereeniging van listigheid en stijfhoofdigheid, die zijn karakter uitmaakten, en voor verstand en kracht van geest doorgingen.’
Armzaliger figuur konden die Heeren Staten van Holland wel niet maken!
Wij hebben dan door deze voorstelling een punt gewonnen, dat niet zonder belang is. Wij krijgen dan nu met oldenbarneveld alleen te doen. De Heeren Staten van Holland zijn ver op den achtergrond geraakt. Hij alleen neemt den voorgrond in. Bij bilderdijk en de zijnen om, zoo als men zegt, de bok der ongeregtigheid te wezen, en alle schuld en hatelijkheid op zijne breede schouderen te laden.

Maar er bestaat nog een andere voorstelling van oldenbarneveld en de Staten van Holland. Wie onbekend mogt wezen met de wijze, waarop de geschiedenis geschreven is en nog wordt, zal er zich over verbazen, dat dezelfde personen en zaken uit zoo verschillende oogpunten

{==113==} {>>pagina-aanduiding<<}
kunnen beschouwd worden en beoordeeld; en 't geen nog 't vreemdste is, beide oogpunten stellen hen in een valsch licht.
Het portret, dat de oude school, die van hooft en wagenaar, ons van oldenbarneveld maalt, is dat van een wijs, achtbaar, schrander, eerlijk en 't vaderland met warmte liefhebbend Staatsman. Hij neemt ook bij die school den voorgrond in, maar de Staten van Holland wijken naar den achtergrond, ten minste uit eerbied en hulde voor overtreffende talenten en eerlijkheid, en zij doen daar zeer loffelijk aan, want wie de bekwaamste en braafste is moet de eerste zijn, dat is niet meer dan billijk.
't Karakter echter in zijn verstandelijke en zedelijke hoedadigheid is alleen veranderd: volgens de school van wagenaar zijn de beweegredenen tot handelen hoogst loffelijk, en verdienen onze innigste dankbaarheid. De handelingen, de daden echter blijven dezelfde.
Ook volgens de oude school is er dezelfde behoefte aan buitenlandsche hulp: zij wordt met dezelfde vreugde aangenomen; maar nu vindt de oude school een alles verklarende en verdedigende beweegreden voor 't gedrag van oldenbarneveld in dat van elizabeth. Die hulp namelijk wordt met dubbelhartige inzigten tegen de gesloten overeenkomst door elizabeth verleend; zij blijkt al ras hoogst gevaarlijk te zullen zijn; - en nu staat oldenbarneveld dáár als de reddende Engel, die 't vaderland onder zijne vleugelen neemt en wijze maatregelen van verdediging tegen een lagen aanval op 's lands onafhankelijkheid beraamt en uitvoert, en daar tijdig mede begint; te weten nog vóór leycester hier is; leycester, die ons, als het der moeite waardig is, in Engelsche ketenen zal moeten sluiten. Want wij zijn door elizabeth in dit predikament gebracht: vergaan, of Engelsch worden zonder eenig profijt.
Mag ik hier nogmaals voorloopig herinneren, dat noch de blaam van bilderdijk en de zijnen, noch de lof van wagenaar en die hem volgen, verdiend zijn!

{==114==} {>>pagina-aanduiding<<}

Maar eerst verteld, hoe de oude school aan die voorstelling komt.
Toen richardot in 1608, na vergeefs eerst over vrede en daarna over bestand in den Haag onderhandeld te hebben, van daar naar Brussel tot de Aartshertogen teruggekeerd was, vond men, zoo 't verhaal gaat, in de lade van een tafel in de kamer, waar hij gehuisvest was geweest, het heimelijk berigtschrift, dat den gezanten bij hunne onderhandelingen ten leiddraad moest strekken. Richardot heeft altijd staande gehouden, dat hij het dáár bij ongeluk en vergetelheid had laten liggen. Maar, zoo als men wel eens zoekt zonder te willen vinden, zoo heeft richardot in dit geval waarschijnlijk vergeten mede te nemen, wat hij verlangde achter te laten. Hoe dit zij? het doet er hier niets toe; maar deze gebeurtenis gaf, zoo als men denken kan, aanleiding tot vele gesprekken onder de goede burgerij. Elk had er zijn zeggen en gevoelen over.
De geschiedschrijver hooft vertelt, dat zijn vader zich bij die gelegenheid een anecdote herinnerde en hem mededeelde, die door geen schrijver nog was vermeld.
En hooft kwam ook waarlijk met iets nieuws voor den dag, toen hij de anecdote in zijn Nederlandsche Historien in 't licht gaf, een 60 jaar min of meer nadat de gebeurtenis, daarin verteld, zou hebben plaats gehad. Niemand had van die gebeurtenis ooit iets vermoed, tot dat de drost van Muiden er mede te berde kwam.
En wat behelsde nu die anecdote? Den ouden Heer hooft schoot dan op eens, bij gelegenheid van richardot en zijn ladetafel, te binnen, dat er ook eens iets met een heimelijken last voor leycester was gebeurd. Ook deze had zoo iets op schrift in 't geheim van elizabeth gekregen, ‘maar,’ zegt hooft, ‘eer hij uit Engelandt vertrok, raakte, oft bij geluk, oft door gaauwigheid, d'een oft d'ander achter zijn berichtschrift, en merkt' er een punt in, dat hem beval, vlijtelijk te verneemen naa 't vermooghen der Landen: zijnde, indien men ze met hunn' eighen middelen beschermen konde, zijn' Meestres beraaden de Hooghe Ooverheit

{==115==} {>>pagina-aanduiding<<}
der zelve t'aanveirden.’ - Hooft voegt er te regt bij: ‘Wat zinnen dit in de geenen die 't wisten, verwekte, magh men denken. Want, onder uitheemsche heerschappij te buighen, geschooren en gevilt te worden zonder eenighen onderstandt te genieten; wat vreemds moest' hun gelust hebben.’
Hoewel dat geschoren en gevild zeker wat sterke uitdrukkingen zijn, en niet geregtvaardigd, hij heeft gelijk in zijn redenering. Men had elizabeth de Souvereiniteit aangeboden in de meening, dat zij ons dan bijstand uit hare eigene middelen zou verschaffen, en tot dien prijs alleen wilde men een' Meester. Maar den Meester zonder de hulp, dat was een slechte koop. Dáár ondertusschen zou het, volgens dat vermeende heimelijke berigtschrift, op zijn toegelegd geweest; en dit werd nog te erger, daar het een daad van bedrog en kwade trouw was, dewijl elizabeth openlijk de Souvereiniteit had geweigerd, en die weigering nu echter bleek niet gemeend te zijn.
Niet zeer verblijdend vooruitzigt in een aanstaanden Meester!
Die anecdote, door den ouden Heer hooft, 22 jaren nadat zij zou gebeurd zijn aan zijn' zoon verteld en door dezen een groot aantal jaren later in 't licht gegeven, die anecdote, een gebeurtenis behelzende, die sedert zoo veel jaren door niemand vermeld was, hoewel zoo velen haar hadden kunnen bekend maken, en velen er 't grootste belang bij hadden, haar bekend te maken, ja uit te bazuinen, die anecdote is, in de beste trouw ter wereld van hen die haar vertelden en navertelden en geloofden, de vruchtbare moeder geworden van eene lange generatie van dwalingen en valsche voorstellingen. De anecdote behelst een onwaarachtig feit. Leycester had zulk een last niet. De achtbare bestevaêr cornelis pieterszoon hooft, die Christen cato, 't sieraad der regenten van zijn tijd, kan niet gelogen hebben; maar hij kan zich vergist hebben of geloofd, wat een logenachtige mond hem verhaalde. De waarheidlievende is ligt op die wijze te misleiden. En dat de brave zoon den braven

{==116==} {>>pagina-aanduiding<<}
vader niet kon verdenken, dat zijn gevoel van kinderlijken en zoo wel geplaatsten eerbied hier alle critiek in de kiem versmoorde, is zoo menschelijk, ja beminnelijk, dat niemand er onzen Nederlandschen tacitus een onvriendelijk gelaat om mag toonen. Tot vergissing was ook aanleiding; vooreerst in 't lang tijdsverloop; maar ten andere daarin, dat leycester werkelijk in aanteekening punten heeft gehad, waarop te letten. Zij gaan tot in bijzonderheden, betreffende den toestand der landen. Men vindt dat stuk, laat mij 't noemen een pro memoria, in leycester's Briefwisseling, in 1844 in Engeland uitgegeven. Maar wat ontbreekt er aan dat authentique stuk? juist dat, wat er hier 't gewigt van zou moeten uitmaken: te weten, dat elizabeth de Souvereiniteit zou aanvaarden als het bleek, dat zij ons met onze eigen middelen kon verdedigen en niets van 't hare er bij behoefde in te brokken.
Volkomen uiteen te zetten, dat leycester nimmer zulk een last gekregen heeft, is bij ons tijdsbestek en in een Voorlezing onmogelijk. Ik zou een geruimen tijd behoeven, om u dat alleen behoorlijk te verklaren. (*) Ik moet u nu echter verzoeken, hier op mijn woord te gelooven, dat mij zulks uit een naauwgezet onderzoek der bronnen gebleken is.
Dit gewigtig punt, waar hier zoo heel veel op aankomt, is in mijn oog tot zulk een graad van zekerheid te brengen, als waarvoor historische punten van dien aard mij vatbaar schijnen te zijn. Ook de Heer groen van prinsterer schetst elizabeth in zijn Handboek als afkeerig van de Souvereiniteit. Nadat hij dit schreef, zijn de gronden voor dat gevoelen nog vermeerderd en versterkt. Neemt men aan, dat elizabeth het oog op de Souvereiniteit had, men wikkelt zich in groote historische moeije-
{==117==} {>>pagina-aanduiding<<}
lijkheden. Neemt men aan dat zij er het oog niet op had, alles loopt natuurlijk af.
Nu worden mijne Hoorders verzocht, zich nog een oogenblik te verplaatsen in den toestand van hen, die aan de waarheid der anecdote niet twijfelen en dus van de dubbelhartigheid van elizabeth en de valschheid harer bedoelingen overtuigd zijn.
't Vaderland verkeert daardoor, zij moeten dat nu wel aannemen, werkelijk in gevaar. Hooft vertelt dan, dat oldenbarneveld aanstonds een' maatregel nam om dat gevaar te verminderen. Liefde had daar echter, volgens hooft, verreweg 't meeste toe gedaan; afkeer niets; voorzorg iets.
Maar de voorstelling der zaken gaat altijd crescendo. 't Is er mede als met de faam.
Wat lezen wij dan nu bij wagenaar? Hij had de anecdote niet uit den mond van een' achtbaren vader, en dus waarlijk wel wat meer critiek mogen gebruiken. ‘Dat de ontdekking van dit gewigtig geheim berigtschrift te wege bracht, dat men leycester met looden schoenen naging en zijn toeleg, zelfs eer hij hier was, zogt te dwarsboomen.’ Wat heeft de matte wagenaar hier een verwen op zijn palet gehad; hooft, anders zoo levendig van koloriet, is er dof bij.
Dewijl nu de vrienden van oldenbarneveld hem, uit eerbied en bewondering, even zeer vooraan en de Staten van Holland achterwaarts schuiven, ten einde hem den lof van alles te geven, als 's mans vijanden datzelfde doen uit minachting en afkeer, ten einde hem den bok der ongeregtigheid te maken, zoo volgt daaruit, dat bij beide alles, wat er nu vóór leycester's komst gedaan wordt, door oldenbarneveld gedaan wordt. Zijne vrienden zien inzonderheid in één dier daden een blijk van groote schranderheid en van de meest waakzame, doch belangelooze vaderlandsliefde; zijne vijanden zien daar een blijk van heel wat anders in.
Ook wagenaar laat dus oldenbarneveld nu al aanstonds iets doen. Maar bij hem blijft de liefde weg, en

{==118==} {>>pagina-aanduiding<<}
de voorzorg doet alles. Bilderdijk kan natuurlijk, als er sprake van 's lands Advokaat is, niet nalaten er nog iets bij te voegen. Hij heeft zich hier er alleen mede vergenoegd, om bij de voorzorg een twijfel te opperen aan de goede trouw, jegens leycester verschuldigd.
De waarheid ondertusschen is, dat oldenbarneveld en de Staten van Holland vóór leycester's komst volstrekt geen reden hebben gehad hem te mistrouwen. Dat zij hem ook niet mistrouwd, maar zich zeer hartelijk over die komst verheugd hebben. - En dat later, uit gansch andere oorzaken, oneenigheden ontstaan zijn.
Maar welke is nu die daad van oldenbarneveld, die zijne vrienden zoo verrukt, zijne vijanden zoo verontwaardigd heeft? en waaruit dan dat dwarsboomen moet blijken? 't Is de aanstelling van Prins maurits tot Stadhouder over Holland.
Eigenlijk kan men dat streng genomen zoo geen daad juist van oldenbarneveld noemen. Maar ik heb al zoo veel gezegd, waardoor de Geschiedschrijverij bij u, helaas! wel in verdenking mogt komen, dat ik er waarlijk verlegen over ga worden. Ik wil daar nu maar over heen stappen. Ik kan het hier ook alles niet zeggen. Genoeg, dat de aanstelling van maurits tot Stadhouder over Holland en Zeeland niet plotseling in 't brein van oldenbarneveld is opgekomen, ten einde leycester te dwarsboomen, daar tot die bevordering al aanstonds na den dood van willem I besloten was: dat echter oldenbarneveld die verheffing uit liefde voor maurits zeer heeft bevorderd, hoewel hij daarbij ook, - afkeer niet, - maar wel voorzigtigheid heeft betoond jegens leycester; eene voorzigtigheid, die bilderdijk zelf verstandig moet noemen. In dit alles heeft de Heer van der kemp, wien men niet van vooringenomenheid jegens oldenbarneveld zal verdenken, dien Staatsman regt doen wedervaren.
Liet de tijd het mij toe, misschien zou ik de aanneming van den titel: geboren Prins van Oranje, (iets, dat almede om leycester te krenken zou uitgedacht zijn)

{==119==} {>>pagina-aanduiding<<}
natuurlijk onder anderen door maurits' 18den verjaardag kunnen verklaren. Maar ik moet hier eindigen.
Ik heb heel wat woorden moeten gebruiken, om oldenbarneveld en de Staten van Holland te verdedigen, zoowel tegen hunne vrienden als tegen hunne vijanden. Heeft hij zulk een fijnen neus niet gehad, als hooft en de zijnen willen, oldenbarneveld's hart is toch ook zoo slecht niet, als bilderdijk en die hem volgen onderstellen. Maar ik ben onvoorzigtig. Ik laat mij in de volle kracht mijner overtuiging ontvallen, dat ik hem verdedigd en zijn hart, hoewel misschien in het oog van sommigen een weinigjen ten koste van zijn hoofd, gered heb. Beter had het mij gepast te zeggen, dat ik zulks gepoogd heb te doen. Niemand toch gevoelt meer dan ik, dat mijne opvatting lijdt aan eenvoudigheid, ongezochtheid en natuurlijkheid; en dat zijn heden ten dage leelijke gebreken. Neemt gij ondertusschen het geringe voor lief, en leest er de voorstelling van Mej. toussaint nog eens bedaard op na, ten einde partij het laatste woord te gunnen. Dit is niet meer dan betamelijk, en zoo ingevoerd, wanneer men het ongeluk heeft, zich met het gevoelen van eene vrouw niet te kunnen vereenigen.




Een woord over A.R. Falck.

(Vervolg en slot van bl. 80.)

De Minister zette zijn werk der beschaving voort. Hij liet aan de parvenus, die zichzelven naauwelijks herkenden, de bureaucratische opgeblazenheid, den onbeschoften toon, de schampere onbeschaamdheid. Hij wist te wel, dat al die ministeriéle kikvorschen, opgeblazen en trotsch, eindigen met te barsten onder uitfluiting en ten algemeene genoegen. Toonde een jong mensch goeden aanleg, dan reikte hij hem de hand, gaf hem goeden raad, en baande hem den weg, dien hij wilde betreden. Mogt hij prijzen, hij deed het met bevalligheid en kieschheid; moest hij berispen en afkeuren, hij deed het met waardigheid en toegeeflijkheid. Onverbiddelijk was hij slechts voor dwaasheid en laagheid. Dan na-
{==120==} {>>pagina-aanduiding<<}
men zijne groote blaauwe oogen eene sarcastische uitdrukking aan, zijne woorden werden snijdend, zijne spotternij scherp. Waarom zouden wij het ontveinzen? Falck had iets van voltaire, indien die scheldnaam van de mode gegeven mag worden aan hem, die gereedelijk de belagchelijke zijde van de dingen der wereld aangrijpt, die dat, wat het meest verblindende schittert, tot de eenvoudigste waarheid weet terug te brengen, die altijd een weinig vrolijkheid mengt in ernstige redewisselingen, en door een puntig woord onoplosbare moeijelijkheden weet uit den weg te ruimen. Maar de spot van falck had niets stekeligs of bitters; het was veeleer bevallige scherts, een zachte glimlach, waarin vrolijkheid sprak, door droefgeestigheid en een diep gevoel onzer ellenden getemperd. Zijn Scepticisme was noch koud noch droog; het was het voorzigtige weifelen van eenen geest, die de diepzinnigste vraagstukken had onderzocht en eene groote mate van ondervinding had opgedaan. In tegenstelling met hen, die onder de deftigheid der woorden de nietigheid van derzelver zin verbergen, had zijne onbeduidendste scherts voor den goeden verstaander eene ernstige beteekenis. Over den vasten grondslag wierp hij met opzet
luchtige woorden henen en uitte met goedhartigheid puntige gezegden.
Niets belagchelijker, dan een dwerg, die zich groot wil maken door op de schouders van eenen reus te klimmen. Ik kan nogtans mij het genoegen niet ontzeggen van te verklaren, dat ik, twintig jaren lang vereerd met de vriendschap van falck, in de gelegenheid ben geweest, om hem ongehinderd gade te slaan en zelfs eenige van de geheimen zijner ziel te doorgronden. Daarenboven falck was gemakkelijk te doorzien. Wat hij in den vertrouwden kring was, dat was hij ook in het openbaar, te midden van den dwang der etiquette. Deze schrandere staatsman beroemde zich niet op twee aangezigten; in den bijzonderen omgang bewaarde hij zijn van nature edel voorkomen, maar hij gaf er zich alleen onbcdwongen over aan den luimigen loop des gespreks, aan de uitboezemingen des vertrouwens. Uittreksels uit zijne gesprekken en zijne briefwisseling zouden eene merkwaardige en onderhoudende verzameling vormen. Ik zal slechts enkele trekken mededeelen.
Een kwakzalver, wiens juisten naam ik vergeten ben, dien hij zelf nie juist wist, en die in het Italiaansch ge-
{==121==} {>>pagina-aanduiding<<}
trouwelijk door campo santo ware te vertalen, komt op eene zijner audiënties, de borst bedekt met ridderordes. Dat was het stokpaardje van onzen vriend, die gekomen was, om er weder eene nieuwe te verzoeken. Falck had hem dadelijk in den neus. ‘Mijnheer,’ zeide hij na de gewone begroetingen, ‘mag ik u uwen naam vragen?’ - ‘Campo santo.’ - ‘En uw beroep?’ - ‘Doctor in de Medicijnen.’ - ‘Ik zie daar op uwe borst een schitterend juweel; welke waardigheid duidt dat aan?’ - ‘Die van Commandeur van de Orde van het Heilige Graf.’ Bij deze woorden riep falck, een' geveinsden toon van schrik aannemende: ‘Campo santo, doctor, graf!.. Houd op, mijnheer, of ik vraag degelijken borgtogt, zoo als mascarille bij molière. Graf, doctor, campo santo! Ik ben al half dood.’ Onze vriend ging heen, zonder zijn verzoek te hebben voorgedragen. - Hij zeide: ‘De Hollandsche taal is eene schoone vrouw, die aan de altijd gesluijerde Oostersche vrouwen gelijk is, wier gelaat geen vreemde ooit ziet.’ - De post van principaal aan het athenaeum van Brussel was vacant; het regende verzoekschriften op de bureaux. Een van deze kwam daar terug met deze woorden van de hand des Ministers: ‘Brave bayard, tu l'emportes!’ Bayard was een abt, die in de daad boven zijne mededingers de zege wegdroeg. - Ik had een stuk in Latijnsche verzen zamengesteld, waarin ik beweerde, dat, om een einde te maken aan den strijd tusschen de Hollandsche en Fransche taal, het best zoude zijn, tot het Latijn
zijne toevlugt te nemen. In dat stukje verving falck, Falco genoemd, den vogel van jupijn. ‘Wat het duidelijkste van allen is,’ zeide hij mij, ‘dat is, dat een valk geen adelaar is.’ - Sprekende over lieden, die stijfhoofdig in het koningrijk slechts eene enkele officiëele taal wilden toelaten, zeide hij: ‘Zonderlinge menschen, die liever met moeite voort willen hinken, dan op twee beenen gaan.’
Omstreeks dezen tijd huwde falck. Om hem tot zulk eene verbindtenis te bewegen, die hij altijd had geschroomd, was er niets minder noodig, dan eene bekoorlijke vrouw, even goed als bevallig, even bevallig als geestig; hij had vergeten, dat zij tot een van de oudste en aanzienlijkste geslachten des lands behoorde. Te dezer gelegenheid wilde Koning willem hem tot Baron verheffen. ‘Ik bedank uwe Majesteit voor dit groote gunstbewijs,’ zeide falck; ‘maar

{==122==} {>>pagina-aanduiding<<}
er hebben reeds drie Barons zitting in uwen raad; het zij mij vergund dat heilige getal niet te verbreken.’ Ondanks zijne weigering gaf men hem doorgaans den titel, dien hij had afgeslagen; en de Almanak van het Hof, te Brussel gedrukt, verzuimt niet, dien bij zijnen naam te voegen.
Eindelijk verliet hij het Ministerie, waar hij met verscheidene van zijne ambtgenooten het niet eens was. Men had hem in 1819 naar Weenen gezonden als buitengewoon gezant, om de betrekkingen te regelen van het Groothertogdom Luxemburg met het Duitsche Verbond. In 1824 had hij eene dergelijke zending te Londen vervuld, en met Engeland schikkingen gemaakt met betrekking tot Oost-Indië. In 1825 werd hem de post van afgezant aan het Hof van Sint James opgedragen. Daar, in den maalstroom der weelde en der zaken, in het midden van eene hooghartige aristoeratie, onder de bekwaamste staatsmannen der wereld, wist hij zich zonder aanmatiging en zonder trotschheid in den eersten rang te plaatsen. Zijne beminnelijkheid, zijne bevalligheid dienden tot verontschuldiging voor zijne verstandelijke meerderheid; en in dat land, waar men eene zoo groote hulde bewijst aan rijkdom en geboorte, wist hij den adel des geestes te doen gelden.
Zijne gezondheid, onaangenaamheden, die hij als wijsgeer verdroeg, dwongen hem in de maand Junij 1829, om naar Italië te vertrekken, waar hij al zijne klassieke herinneringen hervond, al de poëzij zijner schoonste jaren. Hij was in Junij 1830 weder op zijnen post, juist bij tijds, om deel te nemen aan de overwegingen, waartoe twee groote gebeurtenissen aanleiding gaven, die in een oogenblik de gedaante der wereld hebben veranderd en de beginselen, die haar regeerden, omverstootten.
De Julij-revolutie moest weêrklank vinden in een land, dat door Frankrijk bijna altijd in zijnen loopkring is medegesleept. Buitendien waren de gemoederen tot eene beweging voorbereid. Menigvuldige fouten, een wezentlijk en niet onregtmatig misnoegen, het gekwetste nationale gevoel, de intrigues en lasteringen der partijen, heimelijke aansporingen van buiten, onvoorziene afval, en in het oogenblik des gevaars het gemis van vastberadenheid, verbonden met halsstarrigheid, scheurden in weinige dagen het Koningrijk der Nederlanden vaneen. Intusschen in den beginne geloofde men niet aan eene geheele vaneenrijting; eerst lang-
{==123==} {>>pagina-aanduiding<<}
zamerhand voleindigden de stoutmoedigheid van dezen en de lafhartigheid van genen eene gebeurtenis, die nog verre was van voltooid te zijn. België was voornamelijk zijn bestaan verschuldigd aan den panischen schrik, die zich meester had gemaakt van de meeste kabinetten, en waarvan de Mogendheden gebruik maakten, die belang hadden bij eene wijziging van het Weener tractaat.
Het volkenregt van Europa nam toen eene nieuwe gedaante aan. Men moest erkennen, dat de staten van den tweeden rang van hunne onafhankelijkheid hadden afstand gedaan, en dat zij te regt hadden te staan voor de groote regtbank van vijven, die boven alle kroonen was geplaatst. Men zette woorden in plaats van zaken; men bekrachtigde sophismen met protocollen en zelfs met kanonschoten. Medewerking werd onderscheiden van tusschenkomst; dwangmiddelen werden met vrijheid overeenkomstig geacht; de oorlog werd met den vrede vereenigbaar. Men predikte de leer van faits accomplis; men riep verdragen tot getuigen, terwijl men zich beroemde ze te hebben verscheurd; kortom, men zou een zonderling boek kunnen maken van de tegenstrijdigheden en valsche redeneringen, waarin de diplomatie haar heil zocht. Een oogenblik verspreidde zich het gerucht, dat alles zou geschikt worden door middel van eenen federativen staat, bestaande uit twee rijken onder verschillend bestuur en zonder noodzakelijke aanraking; een stelsel, hetwelk aan dat van leibnitz doet denken ten opzigte van de verbindtenis van ziel en ligchaam, en dat, naar mijn oordeel, onuitvoerlijk was. Falck treurde, dat hij een gebouw zag instorten, dat hij had helpen optrekken, en dat schoon en trotsch van bouworde was; maar met dat al was hij overtuigd, dat het niet kon blijven bestaan. Van dat oogenblik af deed hij, schoon, naar de bevelen, welke hij uit den Haag ontving, protesterende tegen eene verdeeling van het rijk, zijn best, om zijnen Vorst over te halen, om in deze opoffering toe te stemmen met zoo weinig verlies mogelijk; en om hem te bewijzen, dat men, door zich te haasten en door tijdige inwilligingen, nog meester van het spel kon blijven en voordeelen verwerven, die langere aarzeling niet alleen onmogelijk zou maken, maar in
noodlottige rampspoeden zou doen verkeeren. De grijze Vorst kon niet besluiten om zijne kroon te deelen, en nam te ge-
{==124==} {>>pagina-aanduiding<<}
lijker tijd toch geene doortastende maatregelen. Er werd tot de terugroeping van den gezant besloten.
Falck had de onderhandelingen met de Conferentie geopend, en haar de eerste voorstellen van Koning willem voorgelegd. Later werd hij bijgestaan door den Heer van zuylen van nijeveld, die grooten naam te Konstantinopel had gemaakt, en die vervolgens alleen het orgaan van Holland bleef aan het Foreign office. Gedurende zijn verblijf in Londen was falck dikwijls in aanraking met Prins leopold van Saxen Coburg. Deze had hem van den aanvang af onderscheiden.
In September 1832 verliet hij Londen, betreurd door allen, die hem kenden. Hij was te gematigd, om zich te beklagen, en ofschoon hij de denkbeelden van den Koning niet goedkeurde, vereerde hij hem en behield voor hem eene dankbaarheid, waarvan menigeen zich heeft ontslagen, die gedurende zijne regering met onverklaarbare weldaden was overladen.
Met den titel van Minister van staat trok hij zich terug op een klein buiten bij den Haag, 't Huis ter Noot geheeten, waar de klassische literatuur en de studie der mathematische wetenschappen zijnen tijd van rust veraangenaamden. Geene ontdekking was hem onverschillig. Hij hield zich op de hoogte van al degene, die het gebied van den menschelijken geest konden verruimen, en scheen hare resultaten in de toekomst vooruit te zien. Intusschen, ondanks zijne ongenade, raadpleegde men hem meermalen over de staatkundige zaken; hij was gelijk aan die hemelsche beschermers, die de zeelieden bij het woeden van den storm op hunne knieën aanroepen, en die zij vergeten, als de golven beginnen te bedaren.
Gedurende de jaren 1838 en 1839 ging hij naar de baden van Ischl bij Salzburg, en deed eene reis naar Oostenrijk, waar hij op de vleijendste wijze werd ontvangen. Veel van zijne papieren geven blijk, dat hij zich ernstig met de Hongaarsche taal bezig hield, vooral met den tongval der Magyaren. ‘Zonder mij te beroemen,’ zeide hij tegen mij, ‘ik ben een weinig een polyglot, maar het Slavoonsch heb ik nooit magtig kunnen worden.’ Hij had reden, om er zich over te troosten; want hij verstond uitstekend Spaansch, Portugeesch, Italiaansch, Zweedsch, Deensch, Duitsch, Engelsch, en sprak zelfs de meeste dezer talen met gemak.

{==125==} {>>pagina-aanduiding<<}
Van het Fransch kende hij al de eigenheden en fijnheden, zonder te spreken van zijne gemeenzaamheid met de beide talen, wier kennis horatius aan maecenas tot eene verdienste rekende. Ik heb Latijnsche brieven in handen, die hij schreef om zich te ontspannen, en die, ofschoon met vlugge pen geschreven, eene oude kleur hebben, welke den discipel van wijttenbach kenmerkt.
Intusschen, de talenten van falck konden niet nutteloos voor zijn vaderland blijven. Een afstand, die de geheele wereld verbaasde, gaf den schepter van Holland in handen van eenen Prins, wiens moed en ridderlijke edelaardigheid langen tijd waren beproefd. Een der eerste daden van den nieuwen Koning was, dat hij falck naar Brussel zond als zijnen vertegenwoordiger. Nimmer kon eene verzoening tusschen twee volken onder betere voorteekenen bezegeld worden. Het was niet de duif, maar, in spijt van het reeds vermelde bon mot, de adelaar, die tot ons kwam met den olijftak.
Het opregte, eerlijke karakter van falck was voor de Belgen een waarborg van eene opregt gemeende schikking zonder bijoogmerken. Het eindtractaat tusschen België en Holland was het staatkundig testament van den Minister, die edelmoedig er in had toegestemd, om eenen minderen titel aan te nemen, dan dien hij vroeger had gedragen. Evenwel, ofschoon deze onderhandeling moeijelijk en kiesch was en hem eenige persoonlijke onaangenaamheden berokkende, zoo had hij het voorkomen van er zich slechts als ter loops mede bezig te houden, zich vergelijkende met de diplomaten van figaro, die zich opsluiten, om hunne pennen te versnijden. ‘En,’ voegde hij er met een' onbeschrijfelijken glimlach bij, ‘ik kan ze niet eens versnijden, en het mechanieke pennemes staat bij mij gelijk met den stoom en de andere groote beweegkrachten, die de eeuw onsterfelijk zullen maken.’
De Prins van chimai, Belgisch gezant in den Haag, overhandigde den 8 October 1839 zijne geloofsbrieven aan Koning willem II; den 16 van dezelfde maand had falck te Laeken een gehoor bij den Koning der Belgen. Zijne komst te Brussel werd als eene gelukkige gebeurtenis begroet door alle mannen van verstand en goede bedoelingen. Zij werd alleen met een nijdig oog beschouwd door eenige dagbladschrijvers, die geen begrip van de zaak hadden, en wier

{==126==} {>>pagina-aanduiding<<}
hrutale vaderlandsliefde nog altijd kreten van haat en vloek tegen Holland deed hooren. Falck scheen weder te huis te komen; zijne voormalige staatkundige handelingen, het gezag van zijne kennis gaven hem eene meerderheid, die geen ander kon hebben. Hij alleen had het regt, om al lagchende bijna onoplosbare knoopen te ontwarren, die alleen het zwaard scheen te kunnen doorhouwen.
Naauwelijks gevestigd, ontving falck de vereerendste bewijzen van onderscheiding van de zijde van het corps diplomatique. De oordeelkundige aanmerkingen, die hij in overvloed zich liet ontvallen, de nieuwe gezigtspunten, die hij al spelende opende, zijne bon mots zelve, die over eene geheele zaak in geschil licht verspreidden, vervingen dikwijls meer dan ééne depèche. Het is eene zeldzame gave, zich op den eersten rang te laten plaatsen zonder iemand uit den weg te stooten!
Doch de staatkunde had den voorrang niet boven zijne oude vrienden, zijne letterkundige betrekkingen. Zijne eerste bezoeken golden een klein aantal personen, met wie hij naauwere betrekking onderhield, en de akademie, in wier bloei hij altijd belang had gesteld. Ondanks zijne pijnlijke kwalen miste hij bij geene zitting, en men zal niet ligt vergeten, hoe, bij eene feestelijke vergadering, het publiek, dat hem tusschen zijne medeleden zag zitten, door luide goedkeuring en toejuiching hem toonde, hoe zeer het deze wijze van handelen op prijs stelde.
Dergelijke toejuiching vergezelde hem te Gent bij het Vlaamsche feest. En toch was hij verre van haar te zoeken, en stelde het genoegen van eenen vertrouwelijken omgang daar oneindig boven. Gezellig praten is eene veel moeijelijker kunst, dan men meent; falck bezat haar in hooge mate. Hij vertelde op eene innemende wijze, antwoordde met juistheid, vroeg zonder hoogmoed, schertste op den behagelijksten toon. Het nieuws van den dag, onbeduidende nietigheden, ernstige vragen, oude en nieuwe boeken, alles leverde hem stoffe op tot gesprekken vol van onverwachte en treffende wendingen. Hij was een liefhebber van boeken, om er den inhoud uit te halen; geen enkel was beneden zijne aandacht; in het eene ontdekte hij eene nuttige waarheid, in het andere piquante dwaling. Zijn veelomvattend geheugen behield den indruk van zijne verbazende lectuur;

{==127==} {>>pagina-aanduiding<<}
zij verrljkte zich onophoudelijk, zonder overlading of verwarring.
Met opmerkzaamheid sloeg hij de voortbrengselen gade van de Belgische drukpers. Op zekeren dag zond een schrijver hem eenen brief vol loftuitingen, waarin hij zijne Excellentie verzocht, de hulde van een zijner werken aan te nemen. Ongelukkig behelsde het boek, dat over de algemeene geschiedenis liep, eene melding van de omwenteling van 1830 en eenige weinig vleijende regelen over Koning willem. Zij ontgingen falck niet. Den volgenden dag schreef hij den schrijver, wiens geheugen wat zwak was geweest: ‘Ik dank u, Mijnheer, dat gij mij wel uw boek hebt willen toezenden. Daar ik al die, welke men mij de eer doet van mij te zenden, lees, heb ik ook het uwe gelezen, en het spijt mij, dat ik er eene passage in heb gevonden, die mij verbiedt het aan te nemen.’
Die eerbied voor het welvoegelijke, die waardigheid van gedrag verlieten falck nooit. Zij, die zijn getrouw portret zien, door baugniez vervaardigd, zullen dezen karakteristieken trek op zijn edel en schoon gelaat herkennen. Het portret, in zijne laatste dagen geteekend, heeft zekere zachte droefgeestigheid. Men zou zeggen, dat hij, vervuld van zijn naderend einde, hen, die hij liefheeft, vaarwel zegt. Hij voorzag in de daad dat noodlottige oogenblik, en sprak er over met eene ongeloofelijke vastheid en gerustheid van geest.
Falck was altijd een podagrist geweest. Deze ziekte, welke posidonius niet als eene kwaal wilde erkennen, kwelde hem sints lange jaren. Tegen het einde van zijn leven was zij eene ware marteling geworden. Falck, die er niet op roemde een Stoïcijn te wezen, beleed, tegen de philosophische blaaskakerij van posidonius in, dat het podagra eene kwaal, eene zeer pijnlijke kwaal was, maar hij droeg haar met geduld, en zijne rustige kalmte en onderwerping getuigen van grootere wijsgeerte, dan de bedriegelijke grootspraak van zeno's leerling.
De middelen, tegen deze kwaal gebruikt, de herhaalde aderlatingen en bloedzuigers hadden haar doen ontaarden in het water op de borst. Falck was op het uiterste, en verborg zijnen toestand voor eene echtgenoote, die zich met ijdele hoop vleide en wier wanhoop hij duchtte. Ondanks zijn vreeselijk lijden, behield hij nog die innemende oplet-
{==128==} {>>pagina-aanduiding<<}
tendheden, die van zijn geest en hart beide getuigden. Hij schreef mij den 31 December 1842: ‘Indien gij ondanks het slechte weder kunt besluiten om mij morgen te komen bezoeken, zult gij mij het genoegen bezorgen, om u persoonlijk zeker juweel ter hand te stellen, dat de verdienste bezit van nieuw en waarschijnlijk in Brussel eenig te zijn.’ Hij doelde op een klein gunstbewijs, dat hij goedgevonden had voor mij te vragen, ofschoon hij een' afkeer had van dergelijke soort van aanvragen en over het algemeen weinig waarde hechtte aan de meeste van deze eervolle belooningen.
Hij had den tijd niet, om deze aandoenlijke bewijzen zijner goedheid te vermenigvuldigen. Den 16 Maart 1843 stierf hij, in den ouderdom van 66 jaren, in de armen van zijne geliefde echtgenoote en van den ridder hooft, zijnen eersten gezantschapssecretaris, voor wien hij eene hartelijke genegenheid had opgevat. Zijn dood was voor geheel België eene oorzaak van algemeenen rouw. De regering vereenigde zich op eene waardige wijze met het volk, om het overschot van eenen man te vereeren, wiens naam onuitwischbaar staat geschreven onder het tractaat, dat de onafhankelijkheid van België waarborgt, en daaraan het zegel der wettigheid heeft gegeven, dat er nog aan ontbrak.
Falck, na gedurende twee derde gedeelten van zijn leven de hoogste betrekkingen te hebben bekleed, had geen fortuin verzameld. Hij trok het Eldorado door, en verwaardigde zich niet, om de schatten op te rapen, voor zijne voeten uitgestrooid. Zijne familie, die hij liefhad, zijne onbaatzuchtige familie, achtte zich rijk genoeg door zijne erfenis van roem en eer.
Een schat, dien falck achterliet, maar waarvan de vruchten eerst na eenige jaren zullen kunnen geplukt worden, zijn zijne Herinneringen. Ik heb het geluk gehad, om hem eenige berigten mede te deelen die daarin moeten worden opgenomen, en daardoor werd het mij vergund er een klein aantal bladzijden van te lezen. Zij waren voldoende, om mij van het groote belang dezer gedenkschriften te overtuigen. In het Hollandsch geschreven, in eenen buigzamen, levendigen, afwisselenden stijl, bevatten zij onschatbare openbaringen, die de uitgave door den schrijver hebben doen uitstellen.
Er bestaan onderscheidene geschriften, die falck heeft laten drukken, maar waarbij hij niet goedgevonden heeft

{==129==} {>>pagina-aanduiding<<}
tijnen naam te voegen. Het betaamt mij niet, den sluijer op te ligten, waarachter hij zich verborgen heeft.
Het sterfelijk overschot van falck is te Utrecht begraven, die stad van het oude Nederland, waar drie eeuwen vroeger een ander tractaat werd gesloten, dat langen tijd de grondslag is geweest van het Europesche volkenregt, en waaraan falck zeker een werkzaam deel zou hebben genomen, indien hij in dat eerste tijdvak van hernieuwing had geleefd.

de rg.





Een bezoek in Griekenland en Egypte.

(Uit de Berliner Nachrichten.)

De Koning van Pruissen had, voor mehemed-ali, als blijk van erkentenis wegens het gastvrij onthaal, hetwelk verscheidene Pruissische Prinsen bij den Onderkoning van Egypte genoten hadden, eene uiterst prachtige lustre of lichtkroon doen vervaardigen, tot wier in elkander zetting de Bronzenfabrikant imme opzettelijk de reis naar Egypte ondernam; een reistogt, van welken hij de volgende schildering geeft.
Onze inscheping uit Europa geschiedde te Triëst, den 24sten Februarij dezes jaars (1845) onder vrij zwaren storm, op de stoomboot van Lloyds, de Eichhoff geheeten. Het schip had slechts vijf tweede-kajuitpassagiers, die echter, daar de eerste kajuit niet bezet was, over dag ook het gebruik van deze genoten. Onder deze passagiers van den tweeden rang bevond zich zelfs een Consul, te weten die van Turkije te Venetië, de Markies van serpos; de overige drie, behalve onzen reiziger, waren een Albanees, een Jood uit Janina, en een gewezen scheepskapitein van Lloyd. Men at en dronk op de stoomboot zeer goed, behalve den reisgenoot uit Janina, die de voorschriften zijner Godsdienst zeer naauwgezet in acht nam, en derhalve niets nuttigde dan visch, olijven en brood, welk alles hij zelf met zich voerde. De reizigers spraken Italiaansch, Fransch, Grieksch, Turksch, en verstonden zelfs Arabisch; als middelspraak bediende men zich van de Fransche taal. Bij Korfu ging het gezelschap aan wal. Het heerlijke voorkomen dezer stad, tusschen de groote Engelsche vestingwerken, met de Brit-
{==130==} {>>pagina-aanduiding<<}
sche vlag, trotschelijk van de hoogste spits wapperende, maakte, van buiten gezien, ook op mij een' even aangenamen indruk, als mij het binnenste, de naauwe, steile, morsige straten en onreine bewoners, onder welke de Britsche soldaten alleen zich door nette, zindelijke kleeding onderscheidden, weinig bevielen. Zulk een paar toonbeelden van onzuiverheid, eenen Smirnioot en diens zoon, kregen wij hier, in plaats van den Israëliet uit Janina, tot reisgezellen. Men voer nu onder om Morea henen naar het eiland Syra, en daar hier de boot, met welke ik
verder naar Alexandrië reizen moest, nog eene wijl moest uitblijven, maakte ik van dezen tusschentijd gebruik tot een uitstapje naar Athene. Deze overoude, klassieke stad, met haren hoogburg, werd door mij in alle rigtingen doorwandeld; maar hoe heerlijk een beeld van het gewezen Athene de marmeren overblijfsels van dien voortijd ons ook voor oogen stellen, zoo is niettemin de toestand van het hedendaagsche Athene allertreurigst. De straten zijn krom, naauw en ongeplaveid, de huizen klein, geen daarvan meer dan twee verdiepingen hoog. Daartusschen liggen nog altijd de puinhoopen uit den Turkschen oorlog, en zonder de woningen der gezanten, het koninklijke slot en eenige andere gebouwen, zou Athene eer naar een dorp dan naar eene stad gelijken. Als blijk van achting en eerbied, hoezeer anders zonder eenige beweegreden, bezocht ik den Pruissischen Consul, den Heer gropius, die mij zeer vriendelijk ontving, mij op een kop thee noodigde, en zich van Berlijn, zijne verwanten en vrienden aldaar, zoo veel mogelijk liet vertellen. Hij is een oud, eerwaardig Heer, die nu reeds vijftig jaren uit zijn vaderland verwijderd is. Verder nam ik mijn verblijf in Athene te baat tot eenen uitstap naar het klassieke slagveld van Marathon. Wel is waar ligt dit slagveld slechts een uur of zes van Athene, maar de weg en de middelen van vervoer zijn zoo slecht, dat men twee dagen tot dit uitstapje noodig heeft. Den 6 Maart ging ik op weg. Mijn gids te paard reed voor mij uit, met sabel, dolk en pistolen gewapend, doch alleen tot statie; ik volgde, mede te paard, en achter mij nog een paard, op hetwelk eene matras, hoofdkussen, deken, eene groote mand en eene volledige keukeninrigting, met bord, mes, vork, vleesch, koffij, melk, zout en brood, vastgemaakt waren, alles om het twee dagen te kunnen uithouden,
zonder te verhonge-
{==131==} {>>pagina-aanduiding<<}
ren. Boven op dezen hoogen toren onzer bagaadje zat een man. De huurpaarden zijn klein, ellendige knollen, mager dat men er van schrikken zou, zij draven niet, maar stappen of galopperen, doch hebben hierbij op de glibberige rotswegen eenen uitnemend vasten tred. Als een stormwind vlogen deze paarden met ons voort. Griekenlands kust vertoont niet dan rotsen, en even zoo ziet men in het binnenland niets dan rotsen, en tusschen deze olijfboomen, die, nevens het vervaardigen van katoenwaren, de eenigste bron van bestaan voor de landlieden uitmaken. Den katoenheester zelf kon ik niet zien, omdat het daartoe nog te vroeg in het jaar was, hoewel nu reeds aan mijn gevoel de hitte zeer groot scheen; ik zag vlinders, en de muggen kwelden mij vreeselijk. Ondanks het steenachtige van den grond en de schijnbare droogte ging mijn weg door mirtenstruiken, door oleanders en welige, frischgroene weilanden. Te Civissa hielden wij halt, en deden ons ontbijt met koffij en zacht gekookte eijeren. Van hier af werd de weg slecht en ging zeer steil bergop bergaf. Twee uren ver van het slagveld namen wij eenige rust in een zoogenaamd dorp. Onze verblijfplaats leverde een voorbeeld, wat men niet al in eene eenige groote kamer kan herbergen; want hier zag men paarden, schapen, geiten, varkens, hoenders, volwassen menschen en kinderen in eendragtige zamenlcving met elkander wonen en verkeeren; de kinderen wentelden zich in den drek, de vrouwen hadden bijna geene kleederen aan het lijf. Dit is een eigenaardig beeld van het klassieke Griekenland! Wij reden verder, tot dat de weg zoo slecht werd, dat wij afstijgen en het paard aan den toom moesten leiden. Van de hoogte des bergrugs, dien wij overtrokken, ziet men de vlakte van Marathon, de zee en de naburige eilanden; een wonderschoon landtooneel! Des namiddags ten 4 ure bereikten wij Marathon, een armzalig gehucht van een
tiental huizen. Wij namen onzen intrek in het zoogenaamde klooster; een logement, dat den reiziger weinig meer aanbiedt, dan de vier naakte muren. Hier spreidde nu mijn gids de medegebragte matrassen en dekens in eenen hoek van het vertrek op den grond, en ging zich vervolgens met de gereedmaking van ons middagmaal bezig houden, hetwelk ik met niet weinig ongerustheid te gemoet zag. Ik had namelijk mijnen gids op de voorwaarde aangenomen, dat hij voor alles te zorgen zou hebben. Op deze wijs hoopte ik

{==132==} {>>pagina-aanduiding<<}
mij voor knevelarij en bedrog te behoeden, waarvan ik reeds droevige ondervinding gehad had. Eindelijk daagde mijn middagmaal op: spijzen genoeg; maar het vaatwerk, dat op de plaats zelve bijeengebragt geworden was, en de bereiding der geregten waren zoo morsig, dat ik weinig of niets vermogt te eten en met eene hongerige maag van tafel opstond. Te moede om nog een wandeltogtje te doen, zonder boek, zonder inkt, wist ik mijnen tijd niet anders te verdrijven, dan door mijnen naam op den muur te teekenen en mij vervolgens te slapen te leggen; dit laatste deed ik echter niet dan met bange huivering, want ik vreesde dat de kamer, behalve mij, nog andere, voor mij onzigtbare bewoners mogt hebben. Inderdaad, naauwelijks had ik het licht uitgedaan, of het klein gespuis met zijne bloedgierige zuigprikkels verscheen in snelle sprongen; hier kreeg ik een prik en daar een steek; mijne handen vlogen als de wieken van een' windmolen, tot dat eindelijk vermoeijenis van mijnen kant en verzadiging van dien mijner pijnigers mij en hun eenige rust verschaften. Ten 6 ure des morgens ging ik het wereldberoemde slagveld bezien; het vormt een langwerpig vierkant, dat met een van deszelfs lange zijden aan de zee paalt; de drie overige zijden worden door bergen omsloten. Men ziet den inham, waar de Perzen het anker geworpen hadden, en ook het Perzen-graf, een' grooten met gras begroeiden aardheuvel. Een Engelschman heeft nog niet lang geleden van den top des heuvels opdelvingen doen bewerkstelligen, maar, niettegenstaande hij op eene plaats tot twintig voet diep gekomen was, geene beenderen noch ook het geringste spoor van Perzen-lijken gevonden, zoodat hij de kostbare onderneming zonder eenige vrucht heeft moeten opgeven. Het grafteeken van miltiades, den grooten veldheer der Atheners, die hen in dien slag had aangevoerd, en dat in het midden der vlakte geplaatst was,
bestaat thans nog slechts uit eenige over elkander liggende blokken marmers. Nadat ik deze steenbrokken nog beschouwd had, snelde ik zoo spoedig ik kon naar Athene terug, om eene tweede proeve der kookkunst van mijnen geleider te ontgaan, waarin ik dan ook gelukkig slaagde, zoodat ik des namiddags ten 4 ure, doodelijk vermoeid en half geradbraakt, weder in de Grieksche hoofdstad aanlandde.
Daags nadat ik het slagveld van Marathon bezocht had, verzelde ik de kasteleinesse van het hotel naar een gemas-
{==133==} {>>pagina-aanduiding<<}
kerd bal in den schouwburg. Te Athene was het namelijk toen nog carnevalstijd, en ik lachte menigmaal regt hartelijk over de wonderlijke, op de straten rondzwervende maskertroepen, die meerendeels tot de mindere volksklassen behoorden. Maar juist de lorren en lompen, waarmede deze vastenavondvierders zich oppronkten, deden, nevens menigen kluchtigen inval, eene allerkomiekste uitwerking. Zoo b.v. trok een hengelaar met eene reusachtige hengelroe door de straten, en sloop op de teenen er naar toe, wanneer hij een vischje naar zijnen smaak, meestal eene dame, gewaar werd. Beide zagen elkander aan. Wilde het vischje niet aanbijten, dan trok het verder en de hengelaar ook, om zijn geluk elders te beproeven. In eene andere straat zag men een eskadron ezelskavallerie, waarbij ieder ruiter den staart des ezels van zijnen voorman in de hand hield; oude, versleten lijfrokken en verbogen hoeden vormden de montering dier wonderlijke ruiterij, die er uitzag dat niemand der genen, welke haar ontmoetten, zich van lagchen onthouden kon. In den schouwburg waren de Heeren bijna allen ongemaskerd, de dames als vledermuizen, met kleederen, niet, zoo als men verwacht zou hebben, van zijde, maar van zwart geglansd katoen, zoodat zij het voorkomen hadden van Cholera-oppasters. Des zondags namiddags was er, op een plein niet ver van de wandelplaats, militaire muzijk, bij welke zich gewoonlijk geheel Athene, de Koning en de Koningin zoo wel als de burgers, verzamelt. De eerstgenoemden kwamen te paard: de Koning in de rijke Grieksche volksdragt, met roode muts en blaauwe kwast daaraan, goud geborduurd vest met open mouwen, de witte rijkgeplooide fustanel, geborduurde slobkousen en roode schoenen, een schoon man, wien deze kleeding uitnemend fraai staat; de Koningin in het gewone rijdkleed der Europesche dames,
maar zoo schoon en lieftallig, als men zich slechts immer eene Koningin kan verbeelden. Anders dragen de dames meestal een nationaal kostuum, dat met de manskleeding overeenstemt, en op het hoofd insgelijks de roode muts, die, door de zware kwast eenigzins op zijde getrokken, vooral aan de meisjes een schelmsch en snoepig voorkomen geeft.
Den 11den was ik weder te Syra, en reeds den 13den liet de Marseiller stoomboot Leonidas, aan boord van welke ik mij had ingescheept, in de haven van Alexandrië het anker

{==134==} {>>pagina-aanduiding<<}
vallen. Een Duitscher, de gewezen grondeigenaar von cossel uit Lubeck, werd mijn reisgezel. Alexandrië vertoont zich aan den gene, die het uit zee nadert, als eene lange rij schitterend witte huizen, over welke hier en daar een palmboom uitsteekt; iets hooger ligt het slot van den Onderkoning, doch de kust is eene onafgebroken voortloopende strook van geelachtig zand. In de haven van Alexandrië ligt geheel de Egyptische vloot. Er zijn, geloof ik, dertien schepen, maar alle groot. Wij waren niet ver van een linieschip voor anker gekomen. Daar wij juist zeer schoonen maneschijn hadden, ging ik heden avond met den Heer von cossel eene wandeling op het dek doen. Eindelijk namen wij plaats op eene bank, met den rug naar het linieschip gekeerd, dat ongeveer dertig pas van ons af lag. Deze schepen hebben hunne volledige militaire bezetting, en men begon op hetzelve te trommelen en te fluiten, gelijk bij ons, wanneer de taptoe geslagen wordt. Hierop gaven wij weinig acht, maar waren diep in gesprek gewikkeld, toen eensklaps achter ons een slag viel, dat ik niet anders dacht of hemel en aarde stortten in. De Heer von cossel, die reeds tamelijk bejaard is, vloog te gelijk met mij van de bank op, en nu ontwaarden wij weldra, van waar het geluid, dat ons zoo zeer had doen schrikken, gekomen was. Het is hier namelijk het gebruik, dat des avonds ten 8 ure van het admiraalschip een kanonschot gelost wordt; dit nu was, daar wij zoo digt bij elkander lagen, vlak achter ons gebeurd, en het schot was zoo zwaar geweest, dat geheel ons vaartuig er van trilde. Toen de eerste schrik voorbij was, lachten wij regt hartelijk over het voorval; maar eene zieke dame, welke wij aan boord hadden, zou er bijna den dood van gezet hebben. Toen wij aan wal stapten, vonden wij daar reeds de oppassers uit het logement, met rijtuigen om de passagiers
af te halen. Hoezeer nu de Arabieren dit zagen, zoo scheurden zij ons toch bijna aan stukken, om ons en onze pakkaadje op hunne ezels te krijgen, met welke zij letterlijk een' sluitmuur om ons heen gevormd hadden. Eindelijk echter gelukte het ons, in het rijtuig te geraken, dat ons naar het Hôtel d'Orient in het Frankenkwartier bragt. Dit gebouw staat op een fraai plein, waarop ook al de consulaten naast elkander geplaatst zijn. Ik kuijerde naar dat van Pruissen, doch vernam aldaar van den secretaris, dat de Consul zelf, de Heer von wagner,

{==135==} {>>pagina-aanduiding<<}
te Kairo was, en met betrekking tot de lustre en deszelfs in elkander zetting geen voorschrift hoegenaamd had achtergelaten. De secretaris, die ziek aan de jicht lag, betuigde zijn leedwezen, dat hij in dien toestand mij van geene verdere dienst kon zijn, en ried mij, naar Kairo te reizen. Ik vond Alexandrië van binnen aangenamer, dan ik verwacht had. Wel is waar zijn de straten smal en niet geplaveid, ook zijn de huizen slechts van hout, maar evenwel geven de platte daken, de vele balkons, de vensters met houten traliewerk er iets lieftalligs aan; ook de morsigheid is niet al te erg. De reiniging der straten wordt grootendeels bezorgd door eene tallooze menigte aan niemand toekomende honden, die naar schaapherdershonden gelijken, en alles, wat slechts eene hondenmaag kan opnemen, uit den weg ruimen. Te voet gaat men alleenlijk naar de wandelplaats, des avonds; anders staan overal ezels ten gebruike voor het publiek gereed. Men ziet saletjonkertjes, met glacé-handschoenen, een toertje op ezels doen, en het baart verwondering, wanneer iemand te voet gaat. Deze ezels zijn dan ook van een bijzonder schoon ras, en hunne eigenaars scheren ze als poedelhonden met versieringen, daar men hun aan de pooten twee of drie haarringen en op den rug eene natuurlijke schabrak laat staan, die bijna naar een pels van astrakan gelijkt. Nevens de honden en ezels komen ook nog, onder de dieren op de straten van Alexandrië, de kameelen in aanmerking, die tot den vervoer van zwaardere lasten, van water enz., gebruikt worden. Paarden ziet men slechts weinig. Onder de inwoners wekken, nevens de koperkleurige Arabieren, de vele Negers de oplettendheid van eenen pas aangekomen Europeër. Van de vrouwen ziet men slechts de kleeding, vermits zij daarin tot aan de oogen toe omhuld zijn; haar dubbel schoeisel, daar
zij over de gele laarsjes nog roode pantoffels dragen, geeft haar eenen gansch niet bevalligen, waggelenden gang. De kleeding is zwart en wit en bestaat meestal uit zijde. De armere vrouwen vergenoegen zich met een blaauw hemd en zwarten sluijer; deze gaan dan ook barrevoets. Vóór alle dingen raad ik, tot het internationaal verkeer eenen stok te koopen. De Arabieren zijn aan dit instrument zoo gewoon, dat met hetzelve alles, zonder hetzelve niets van hen te krijgen is; en daarenboven is het even doelmatig tegen de honden als tegen de ezeldrijvers. Zonder stok doen deze laatsten de onbeschaamdste

{==136==} {>>pagina-aanduiding<<}
eischen; doch zet zich dit werktuig in beweging, dan is de rekening oogenblikkelijk effen. Alexandrië's vestingwerken zijn vrij uitgebreid, en de militairen met hunne witte rokken, witte slobkousen, met de roode blaauwkwastige muts op het hoofd, zonder kousen, maar met schoenen aan de voeten, hebben eene tamelijk Europesche houding; evenwel laat de officier, die, gelijk ieder fatsoenlijk man, op een' ezel rijdt, zich door zijnen slaaf zijne lange pijp in een groot foedraal achterna dragen, terwijl van de soldaten ieder zijne pijp in den loop van zijn geweer heeft steken. Het eerste Turksche woord, dat ik leerde kennen, was bakschisch, in het Nederduitsch fooi of drinkgeld; een woord, hetwelk geen Arabier weet binnen te houden, zoodra hij slechts eenen Europeêr in het gezigt krijgt. Alles, oud en jong, meisjes en jongens, schreeuwen om bakschisch, en ten lange laatste heeft men daartegen maar één hulpmiddel, den stok. Het beste, wat aan de Arabieren is, zijn hunne beenen en hunne longen; zij loopen den geheelen dag zonder moede te worden, en schreeuwen zoo verschrikkelijk tegen elkander, als waren zij aanhoudend in het hevigste krakeel gewikkeld; dit geschiedt echter alleen om een vriendelijk woord met elkander te wisselen.

(Het vervolg en slot hierna.)

Het leven van de Markiezin de Pompadour.

Haar Portret. - Haar Gemaal. - De Koning.

In het Louvre ziet men een afbeeldsel in pastelverwen, van de hand van de la tour, hetwelk Madame de pompadour in het toppunt van hare schoonheid en haren roem voorstelt. De Markiezin zit aan eene tafel, die met boeken overdekt is, waaronder men de Encyclopédie en de Esprit des Lois gewaar wordt; beide deze merkwaardige werken verschenen onder haar bewind. Een opengeslagen boek vertoont eene plaat, welke guay voorstelt, met een beeld van lodewijk XV of van de Markiezin bezig zijnde. Het schoone haar van Madame de pompadour is ligt gepoederd; zij is in een open kleed met breed garneersel gekleed, en draagt hooge pantoffels, in vorm en kostbaarheid den voet eener Oostersche dame waardig. De houding van den hals is

{==137==} {>>pagina-aanduiding<<}
trotsch; het hoofd is een meesterstuk van volkomene schoonheid en van bevallige coquetterie; het voorhoofd is hoog en gebiedend; de sterk uitkomende lippen verraden spotlust en begeerte; de oogen zijn vol schitterend vuur; de neus is allerfraaist gevormd; alle trekken dragen den indruk van iets edels, ja men zou geneigd zijn te zeggen iets achtbaars, kon men voor een oogenblik de petits soupers van Versailles vergeten. De kleur van het schoone aangezigt is frisch en teeder. Beschouwt men dit meesterstuk van natuur en kunst, met de tooverachtige bevalligheid, die het omgeeft, dan begint men de handelwijze van eenen lodewijk XV begrijpelijk te vinden - van eenen lodewijk, die Frankrijk prijs gaf aan de Markiezin de pompadour.
Lodewijk XV, door afkomst een koningszoon, was inderdaad als tot eenen fermier général geboren, die niets te doen heeft dan lekker eten en drinken, die het geld en de vermaken bemint en zijn hof aan de dames maakt; Madame de pompadour, de dochter van eenen pachter-generaal, daarentegen, was tot Koningin geboren, die magt, weelde, kunsten, kortom alles bemint, wat de praal van het koningschap uitmaakt.
In Frankrijk hebben de vrouwen, van fredegonde af tot Madame de pompadour, steeds tegen de Salische wet geprotesteerd; en de geschiedschrijver, wanneer het hem om waarheid te doen is, en hij uit zijne overwegingen geene filozofische beschouwing der menschheid verbant, moet meer de magt der vrouwen dan die der mannen bestuderen, om met grond eene voorspelling van Frankrijks toekomstig lot te doen. - Van stuk tot stuk is de geschiedenis van Madame de pompadour niet bekend, en toch straalt haar naam met grooteren glans dan die van lodewijm XV zelven over de vorige eeuw. Veel is over haar geschreven geworden. Sommigen hebben hare voortreffelijkheden tot in den hemel verheven; anderen hebben hare misdrijven vermenigvuldigd; maar beide partijen hebben ons en misschien zichzelven misleid. Een hoveling en een wraakzuchtige worden beide der waarheid ligtelijk ongetrouw, wanneer zij zich vermeten de geschiedenis te schrijven; doch wil men, ter goede trouwe en met eenige aanwending van tijd en van geduld, de schrijvers der achttiende eeuw bestuderen, zoo vindt men hier en daar een' waren trek van het echte beeld der Markiezin. Doch aan wien mag het immer gelukt zijn, in deze

{==138==} {>>pagina-aanduiding<<}
ziel al den staatzuchtigen ernst te doorgronden, die zich voor aller oog achter een eeuwigdurend lachje verborg? Men vrage vanloo, de la tour, boucher, of het wel eenen hunner heeft mogen gelukken, om, wanneer zij voor hen zat, aan haar gelaat de geheimen harer liefde of harer staatkunde te ontlokken.
Madame de pompadour werd in het jaar 1720 te Parijs geboren; zij zelve heeft altijd staande gehouden, dat het in 1722 geweest is. Haar voorgegeven vader moet in de armee bij het proviandwezen aangesteld geweest zijn; eenige geschiedschrijvers maken hem zelfs tot eenen veldchirurgijn der Invaliden, die tot de galg veroordeeld geworden was; volgens voltaire was zij de dochter van eenen boer van la Ferté-sous-Jouarre. Wat ligt hier aan gelegen? Haar eigenlijke vader was de pachter-generaal lenormant van turneheim. Deze man achtte haar waardig, zijn groot vermogen te erven, nam haar derhalve bij zich, en gaf haar eene, zijner dochter betamende opvoeding. Hij noemde haar johanna antoinette. Reeds in vroege jeugd legde zij neiging voor muzijk en schilderkunst aan den dag, en lenormant deed derhalve de uitstekendste meesters van dien tijd in zijn huis komen. Zulke leermeesters waren niet geschikt, om aan de leerling den smaak voor de kunsten te doen verliezen; zij beoefende ze met groote vlijt. Weldra deed ook haar rijkbegaafde geest zich gelden. Fontenelle, voltaire, duclos, crebillon, die als lieden van vernuft en smaak in het hotel ontvangen werden, verkondigden naderhand overluid johanna's schoonheid, lieftalligheid en menigvuldige begaafdheden.
Inderdaad was Madame de pompadour het volkomen toonbeeld eener bekoorlijke vrouw. Hare gelaatstrekken waren rein en harmonisch, alsof zij door raphaël's penseel gevormd waren; doch, heeft die meester aan zijne voortbrengselen de uitdrukking van een gevoelvol gemoed weten te geven, johanna's oog daarentegen verried de wufte geestigheid eener Parijsche dame. Vernuftige vrolijkheid, wegslepende bevalligheid was als over haar gelaat uitgegoten. Geene hofdame van dien tijd kon op zoo edel en innemend eene houding, op zoo fijne en tevens ontzag inboezemende trekken, op eene zoo heerlijke en buigzame leest zich beroemen, en hare moeder was gewoon te zeggen: ‘Slechts een Koning is mijne dochter waardig.’ Johanna

{==139==} {>>pagina-aanduiding<<}
had reeds vroeg een voorgevoel, dat die verwachting vervuld zou worden, aanvankelijk door de influisteringen harer moeder, later omdat zij zich verbeeldde den Koning te beminnen. ‘Meermalen heeft zij mij beleden,’ zegt voltaire in zijne Mémoires, ‘hoe zij een voorgevoel had, dat de Koning haar zijne liefde gunnen zou, gelijk ook haar hart in liefde voor hem brandde.’ Er zijn zekere dagen in het leven, waarop men als 't ware een donker vooruitzigt heeft van het lot, waartoe men bestemd is. Schier allen, die den steilen berg der menschelijke ijdelheid beklommen hebben, verhalen, dat hun, van hunne vroegste jeugd af aan, eene inwendige bewustheid, als bij ingeving verkregen, hunnen volgenden roem verkondigd heeft.
Maar hoe tot Frankrijks troon te geraken; eene gedachte, bij welker ontstaan reeds duizeling zich van ons meester maakt? Om er zich op voor te bereiden, maakte johanna zich ten naauwste met het leven eener schoone, geestrijke, steeds bewonderde dame van den hoogsten rang bekend; alle manspersonen, welken nevens de dochter ook het vermogen des vaders aanlokte, zag zij aan hare voeten; geleerden, kunstenaars en dichters verzamelde zij rondom zich, en nam hen onder de vleugelen harer majesteit.
De pachter-generaal had eenen neef, den Heer lenormant van etioles; het was een beminnelijk jongeling, met de denkwijs en gewoonten van een' braven Edelman. Hij was, ten minste naar de bestaande wetten, de erfgenaam van het onmetelijke vermogen des pachters-generaal; doch ook johanna had eenige aanspraak op dien rijkdom. Het eenvoudigste middel, om beide deze partijen tevreden te stellen, was, hen aan elkander uit te huwelijken. Johanna beminde reeds, gelijk boven verhaald is, den Koning; zij trouwde dus met etioles, zonder dit doel uit het oog te verliezen: Versailles, Versailles, slechts daarheen haakte hare ziel. Haar jonge gemaal was smoorlijk op haar verliefd; maar zijn gloeijende hartstogt, die zich zelfs tot eene soort van dweeperij verhief, is nimmer in staat geweest haar hart te roeren. Zij schikte zich in de haar niet aangename betrekking als in een ongeluk, dat toch eindelijk een eind moest nemen.
Het hotel der jonggehuwden in de straat Croix-des-Petits-Champs werd vorstelijk ingerigt. Het uitgelezenste gezelschap van Parijs verliet de in de mode zijnde salons, om

{==140==} {>>pagina-aanduiding<<}
bij Madame d'etioles te verschijnen. Tot op dat oogenblik was in Frankrijk nog nimmer grootere praal ten toon gespreid dan hier. De jonge vrouw hoopte op deze wijs gerucht aan het hof te maken, en 's Konings nieuwsgierigheid te prikkelen. Dag aan dag verliep in feestelijkheden en tooneelvertooningen. De beroemdste mimen, dichters, kunstenaars, vreemdelingen gaven elkander als 't ware rendezvous in het glansrijke hotel, welks bezitster het sieraad en de ziel der zamenkomsten was; met één woord, een iegelijk verscheen er - de Koning alleen niet.
Sedert het hotel Rambouillet zijne deuren opende, zijn er in Frankrijk steeds gezelschapskringen van beaux-esprits geweest, in welke eene vrouw den voorzittersrang bekleed heeft. Lodewijk XIV haatte deze zamenkomsten, en beweerde, dat het hof in de paleizen der bijzondere personen overging. En werkelijk hadden de cercles der Hertogin van maine, der Markiezin de lambert, die van Madame de tencin, of van Madame de geoffrin, voor velen meer bekoorlijkheid, dan de reeds verouderde hoffeesten te Versailles. De Fransche omwenteling - heeft misschien lodewijk XIV hiervan reeds een voorgevoel gehad? - ontleende uit die kringen haren oorsprong; want daar lachte men over de grootmagtigen der aarde, daar vonden wijsbegeerte en vrijheid onbeperkte speelruimte. Zoo ontmoette men bij Madame d'etioles den ouden fontenelle, die aan niets geloofde, zelfs niet aan zijn eigen hart; den destijds nog jeugdigen voltaire, met al zijn vernuft gewapend, om den oorlog aan de Jezuiten te verklaren, en aan hen, wier rijk van deze wereld was; montesquieu en maupertius, die geboren spotters en twijfelaars, en nog vele andere soortgelijken, die het verval van het koningschap en van de Godsdienst gezien hadden, toen lodewijk XIV, op het einde zijns levens, aan scarron's weduwe veroorloofde, Frankrijk in een san-benito te kleeden, en toen naderhand philip van Orleans dit maskeradepak bij zijne Romeinsche saturnaliën aan stukken scheurde. De Abt de bernis was Madame d'etioles' biechtvader. Hij bezat geene abdij, noch eenig ander
kerkelijk beneficie, en had waarschijnlijk even min als johanna eenig denkbeeld, dat zij beide, tien jaren later, de teugels der regering van het rijk in handen zouden hebben. In dien kring bewoog zich ook nog een goedaardig, onschadelijk mensch, die den naam van gentil-bernard

{==141==} {>>pagina-aanduiding<<}
droeg. Madame d'etioles behandelde hem als een kind, en moet hem gaarne bij zich gezien hebben. Daar hij tot Minister niet deugde, benoemde zij hem, toen zij de rollen verdeelde, tot Bibliothecaris des Konings. Dat lodewijk XV nimmer een boek in de hand genomen heeft, is bekend; even zoo min moet ooit zijn Bibliothecaris bernard eenen voet over den drempel der bibliotheek gezet hebben.
Madame d'etioles ging overal voor eene deugdzame vrouw door. Werkelijk had zij haren echtgenoot eeuwige trouw beloofd, ‘zoo lang de Koning haar geene liefdesverklaring doen zou.’ Lenormant was de eerste, die over zulk eene reservatie lachte. In den beginne werd daarvan slechts in het hotel gesproken; daarna verbreidde het de faam ook naar buiten, en eindelijk zelfs naar Versailles. De Koning, toen hij het hoorde, schertste er over, doch moet echter gezegd hebben: ‘Den heer gemaal zou ik wel eens willen zien.’
In het bosch van Senart bezat Madame d'etioles een kasteel, dat niet bewoond werd; en toen zij vernam, dat de Koning zich in dit bosch van tijd tot tijd met de jagt verlustigde, verklaarde zij haren man, dat de geneesheeren haar, als middel tegen hare hypochondrie, de boschlueht aangeraden hadden. Lenormant had op niets minder vermoeden, dan op hetgeen zijne vrouw hiermede bedoelde, en deed dus het slot allerluisterrijkst inrigten. Naar hetzelve verhuisd, wist zij hare maatregelen zoo goed te berekenen, dat zij den Koning in het bosch menigmaal ontmoette. In den beginne snelde hij haar voorbij, zonder op haar acht te geven; vervolgens lette hij op hare paarden; toen hij haar de derde maal ontmoette, maakte hij de aanmerking: ‘Een fraaije phaëton.’ Later bekeek hij haarzelve, doch vergenoegde zich, te zeggen, dat hij haar schoon vond.
Op zekeren namiddag werd lodewijk XV, bij eene jagtpartij in het bosch, door een onweder overvallen. Hij zocht eene schuilplaats in het kasteel van Etioles; maar Madame de chateauroux verzelde en bewaakte hem.
Madame d'etioles liet zich echter hierdoor niet van haar stuk brengen; zij ging voort, zich in het bosch aan den koninklijken jager te vertoonen, ‘nu eens, als eene uit den hemel nedergedaalde Godin, in een azuurblaauw kleed en in rooskleurigen phaëton, dan weder in rooskleurig gewaad en in een phaëton van azuur.’ Zou men niet wanen een tooversprookje of eene vertelling uit de Duizend-en-één Nacht

{==142==} {>>pagina-aanduiding<<}
te hooren? Toen later de Markiezin de pompadour zich deze, voor haar zoo ernstig gewordene beuzelingen herinnerde, zeide zij tegen den Prins de soubise: ‘Mij dunkt bijna, dat ik het een of ander wonderboek lees; mijn leven is een onmogelijke roman; ik geloof er niet aan.’
Op het kasteel van Etioles werd comedie gespeeld; de vrouw des huizes bestuurde de voorstellingen, en de troep bestond slechts uit aanzienlijke personen, zoo als de Hertogen van nivernais en duras. De Maarschalk de richelieu, die zich overal zien liet, waar de galanterie bloeide, was een vlijtig bezoeker van dit zoo bekoorlijk theater. Madame d'etioles poogde den Koning tusschen de schermen te lokken; maar de Koning, door Madame de chateauroux met jaloerschen blik gadegeslagen, verscheen niet eene enkele maal.
Zoo liepen twee zomers voorbij, zonder dat Madame d'etioles van lodewijk XV meer erlangen kon, dan een' vlugtigen blik. Voor eene eerzuchtige, als zij, was dit bij lange na niet genoeg. Tegen het eind van het laatste schoone jaargetijde keerde zij naar Parijs terug met het vaste voornemen, om hare aanvallen, maar op eene andere wijs, onverdroten voort te zetten. Madame de chateauroux was gestorven; de troon was ledig; geen oogenblik was te verliezen, want onder lodewijk XV gold de zinspreuk: ‘De Koningin is dood, leve de Koningin!’
In het jaar 1744 werden er feesten op het stadhuis gegeven; de dames waren er gemaskerd. Het gelukte aan Madame d'etioles, in 's Konings nabijheid te geraken. ‘Sire,’ dus sprak zij hem aan, ‘wees zoo genadig en leg mij een' zonderlingen droom uit, dien ik eens gedroomd heb. Ik droomde, dat ik te eeniger tijd eenen troon beklimmen zou.’ - ‘Als des Konings liefje?’ viel lodewijk haar schertsend in de rede. - ‘Ik wil niet beweren,’ ging Madame lenormant d'etioles voort, ‘dat het de troon van Frankrijk was, welke mijn droom mij voorstelde; maar toch, het was een troon van purper, goud en diamanten. Deze droom kwelt mij; hij maakt de vreugde en de foltering van mijn leven uit. Ik bid u, Sire, verklaar mij toch dit droomgezigt.’ - ‘De uitlegging is gemakkelijk genoeg,’ antwoordde de Koning; ‘maar vóór dat ik ze geef, moet noodwendig dit fluweelen maskertje vallen.’ - ‘Sire, gij hebt mij reeds gezien.’ - ‘Waar dan?’ - ‘In het

{==143==} {>>pagina-aanduiding<<}
bosch van Senart.’ - ‘Dan kunt gij wel vermoeden, dame, dat men u wenscht weder te zien.’ Deze zamenspraak werd door het eerste rendez-vous des Konings met Madame d'etioles in het hotel der laatstgenoemde te Parijs gevolgd. Lodewijk werd door twee heeren van zijn hof verzeld, waarschijnlijk den Maarschalk de richelieu en den Hertog van gontaud. Deze maakten aan Madame poisson het hof, die steeds bij hare dochter was blijven wonen. De Koning ging met Madame d'etioles, onder voorwendsel van hare teekeningen te willen beschouwen, in de salons wandelen. Lenormant d'etioles was in dienst des Konings afwezig.
Volgens eenige Biographen had deze eerste zamenkomst te Versailles plaats, en moet de Koning, na dezelve, zich, volgens zijne gewoonte, aldra weder onverschillig verwijderd hebben. Wat hiervan ook zijn moge, zooveel is zeker, dat na de eerste ontmoeting eene volle maand verliep, eer Madame d'etioles weder iets van lodewijk XV vernam. Hare spijt was onbeschrijfelijk; zij wachtte en wachtte; het leven werd haar tot een' last. Bij elk geruisch, bij elke beweging meende zij, dat er depeches van Versailles gebragt werden. De uren verstreken haar te snel en te langzaam tevens. De Koning had haar vergeten. Van welke oorzaken hangt soms het lot der natiën af! Van de zwakheden der menschelijke hartstogten. Dezelfde vrouw, die daarna vierentwintig jaren lang den Koning beheerschte en over geheel Frankrijk gebood, moest zich in het eerst voor veronachtzaamd en vergeten houden. Eindelijk zeide eens lodewijk XV tegen zijnen kamerdienaar, dat hij zich verveelde. ‘Zeg eens, binet,’ vervolgde hij, ‘die Madame lenormant d'etioles?’ - ‘Waarlijk, Sire, zij verveelt zich zeker nog meer dan uwe Majesteit.’ - ‘Denkt gij dat?’ - ‘Wel, zij doet nacht en dag niets dan schreijen.’ - ‘Welnu dan, ga na haar toe, en zeg haar, dat ik hare tranen droogen wil.’ Madame d'etioles kwam. Daar zij den Koning ditmaal beter beviel dan vroeger, besteeg zij haren gedroomden troon, om dien niet weder te verlaten.
Volgens eene andere lezing zou Madame d'etioles op zekeren ochtend in schrik en verslagenheid naar Versailles gekomen zijn. Zij wilde bij den Koning binnengeleid worden. Een stalmeester, de Heer de bridge, die gedurende het laatste saizoen toegang tot de feesten van Madame d'etio-
{==144==} {>>pagina-aanduiding<<}
les gehad had, bragt haar bij lodewijk XV. - ‘Sire,’ dus sprak zij den Koning aan, ‘ik ben verloren! Mijn gemaal kent mijn' roem en mijn ongeluk. Ik kom u om eene vrijplaats smeeken. Beschermt gij mij niet tegen zijne gramschap, dan is het met mij gedaan!’
In het werk, Gallerie de l'ancienne Cour, uitgaaf van 1788, wordt de eerste ontmoeting van den Koning en van Madame de pompadour op de volgende wijze verhaald: Het was op het stadhuis. Aan het eene einde der zaal, op een amphitheatersgewijs opwaarts loopend getimmerte, schitterden al de schoonheden van den burgerstand en den lageren adel. De Koning naderde deze zitplaatsen, en maakte zijn gevolg er oplettend op, hoe veel schooner en met meer smaak gekleed de dames van deze klasse, dan de hofdames, waren, toen op eens een masker uit deze aanminnige groep te voorschijn trad en den Koning onafgebroken begon te volgen. Nadat zij door hare kwellaadjen lodewijk's nieuwsgierigheid gewekt had, gaf zij eindelijk aan zijn dringend verzoek gehoor; het masker viel, en met wijselijk berekende coquetterie stortte zich de dame te gelijker tijd weder in het digtste gewoel, niettemin zorgende, dat men haar niet uit het oog verloor (*). Eensklaps ontviel aan de gemaskerde de zakdoek, dien zij in de hand droeg; de Koning hief dien snel op, en wierp hem haar met veel bevalligheid toe: ‘Le mouchoir est jeté!’ liep het murmelend door geheel de zaal; en deze woorden der Fransche galanterie beteekenen, iets ingetogener overgezet: ‘De dame heeft het hart des Konings gewonnen.’ De moeder der Markiezin, Madame poisson, lag destijds gevaarlijk ziek. Toen zij het op het stadhuis gebeurde vernam, kreeg zij als een nieuw leven, en dacht bijna, dat zij genezen was. Ten minste gaf de vreugde haar nog voor eenige dagen de levenskracht weder, en zij zag de toekomstige grootheid harer dochter ontluiken. ‘God zij geloofd!’ waren hare laatste woorden; ‘ik sterf tevreden, want nu heb ik niets meer van den Hemel te
smeeken.’ (†)
Lodewijk XV, dit is eene bekende zaak, heeft zich zijn

{==145==} {>>pagina-aanduiding<<}
geheele leven lang verveeld. - ‘Het volk lijdt,’ zei op zekeren dag de Hertog van choiseuil tot hem. - ‘En ik verveel mij,’ was het drooge antwoord van den Koning. Madame d'etioles verzekerde hare heerschappij, door afwisseling in het leven van haren koninklijken vriend te brengen. Jagtpartijen, pleiziertogtjes, feesten, tooneelvertooningen, soupers volgden elkander onophoudelijk. Zij verstond de kunst, zich elk nur van den dag anders te vertoonen dan het voorgaande. Niemand wist beter dan zij, haar gelaat eene verschillende uitdrukking te doen aannemen. Nu eens was zij smachtend en sentimenteel, als eene Madonna, die van den Hemel droomt; dan weder zag men haar levendig, luimig, lustvol, als eene van liefde dronkene Spanjole. Tooverend wist zij met hare oogen te werken, en zij schreide met zoo veel bevalligheid, dat zij, gelijk een dichter zich uitdrukte, aan hare tranen de waarde van parels gaf. Die haar des morgens trotsch, gebiedend gezien had, vond haar des avonds speelsch, moedwillig, uitgelaten, wanneer zij bij hare petits soupers met het betooverende vuur eener actrice voorzat, die zoo even op het tooneel eenen lanwerkrans verworven heeft.
De Abt soulavie, die haar menigmaal gezien heeft, heeft een wèl bestudeerd portret van haar nagelaten: ‘Behalve de bekoorlijkheden van een aangezigt vol schoonheid en geest,’ zegt hij, ‘bezat de Markiezin de pompadour nog in hoogen graad de kunst, om aan hare trekken de meest verscheidene formen te geven. Deze kunst was de vrucht eener diepe bestudering van hare ziel tevens en van haar gelaat. Zonder dat zij hare houding veranderde, was haar gezigt alleen een volkomen proteus.’ De tranentooverij bezat zij, even als de tooneelspelers, in tegenwoordigheid van het publiek, en het publiek van Madame de pompadour was lodewijk XV. Maar aan welk eene pijniging, aan welke folterende bezorgdheden moet zij niet ter prooije geweest zijn, om vierentwintig jaren lang, zonder een uur verademing, zulk eene kunstrol te spelen!
Ondertusschen zag d'etioles zijne vrouw niet terugkeeren. Zij was hem alles; hij aanbad haar; het scheen hem onmogelijk, zonder haar te leven. Toen hij van zijne schoonmoeder vernam, dat zijne vrouw te Versailles haren zetel naast den Koning genomen had, maakte diepe treurigheid zich van hem meester; eerst later ontbrandde zijn toorn. Hij

{==146==} {>>pagina-aanduiding<<}
schreef zijner gemalin eenen brief vol verzoening en liefde; hij smeekte haar dringend, in naam harer kleine dochter, in naam van hun vroeger geluk, in naam van braafheid en deugd, in het huis terug te keeren, welks vreugd en hoop zij geweest was. De ongelukkige echtgenoot besloot zijnen brief met deze woorden: ‘Wees indachtig, dat gij eene dochter hebt, die ik bijna evenzeer bemin als uzelve. Doch wat moet ik met haar aanvangen? Wanneer de dood de moeder eens huisgezins wegrukt, beklaagt men de kinderen. De dood heeft u aan ons niet ontroofd, en toch is mijne dochter nog beklagenswaardiger dan eene weeze.’
Deze waarlijk zieltreffende brief was onder het oog van Madame de pompadour's broeder, naderhand Markies van marigny, geschreven; en dezen schoonen, dezen edelen brief - 's Konings maitres wierp dien in het vuur, zonder zich te verwaardigen er op te antwoorden. Eenige dagen later kwam een tweede brief. Ditmaal hadden smart en liefde zich in jaloezij en toorn veranderd. Madame d'etioles begreep, dat zij nu iets antwoorden moest. Zij antwoordde dan ook met een schrijven, dat een vonnis van ballingschap tegen haren gemaal inhield. De arme lenormant d'etioles ontving bevel, om zich onverwijld naar Vaucluse te begeven. De plaats was wèl gekozen. Hartzeer ketende den verlaten man jaren lang aan het ziekbed.
Middelerwijl had Madame d'etioles niet alleen haren echtgenoot ganschelijk vergeten; zij had ook zijnen naam afgelegd. Madame lenormant d'etioles was thans Markiezin de pompadour geworden. Het geslacht van dien naam was even te voren in den persoon van zekeren Abt de pompadour uitgestorven, die achtte zijnen pligt gedaan te hebben; wanneer hij het brevier door eenen lakkei had doen lezen. Van zulk eenen geestelijke tot eene Markiezin de pompadour was de overgang niet groot.

(Het vervolg hierna.)





{==147==} {>>pagina-aanduiding<<}

Nog een woord over A.R. Falck.

Aan de Redactie der Vaderlandsche Letteroefeningen.

WelEdele Heeren!

Met genoegen las ik, in No. II van uw Tijdschrift, de vertaling van het eerste gedeelte van het woord over a.r. falck. Het levert een bewijs op, dat de vreemdeling niet altijd blind is voor de edele hoedanigheden onzer landgenooten, maar zich vaak gedrongen gevoelt, om de verdiensten van onze beroemde mannen te huldigen. Zoo iemand, dan is falck die hulde waardig; en de man, door onzen van der palm op zulk eene voortreffelijke wijze in al zijne schitterende eigenschappen afgemaald, zal wel, door alle tijden heen, als een voorbeeld van moed en geestkracht, van vaderlandsliefde en vorstentrouw, van smaak en van staatkundige verdiensten worden aangewezen. ‘Falck was,’ gelijk de Hoogleeraar siegenbeek te regt in de Handelingen van de Maatschappij der Nederlandsche Letterkunde te Leiden, van 1843, zegt, ‘een der kloekmoedigste herstellers van onze nationale onafhankelijkheid en een staatsman, die, om zijne gewigtige diensten, welke hij, in de aanzienlijkste en niet zelden hoogst moeijelijke betrekkingen, aan het vaderland bewees, onder deszelfs uitmuntendste staatslieden verdient geplaatst te worden.’
Bijzonder intusschen trof het mijne aandacht, wat op bladz. 73 van het Mengelwerk omtrent falck's dichterlijke bekwaamheden gezegd wordt. ‘Hij maakte,’ lezen wij daar, ‘niet alleen Latijnsche, maar ook Hollandsche, ook Fransche verzen, en dat alles vloeide hem met eene verwonderlijke gemakkelijkheid toe. De meest dagelijksche dingen namen in zijnen mond of op zijn papier de gedaante van maat en vers aan; het rijmwoord kwam ongezocht en zonder opzet aan het einde van zijnen volzin; en, ofschoon deze proeven niet waardig waren hem te overleven, zij getuigden ongetwijfeld zoowel van eene reeds zeer uitgebreide kennis der beste schrijvers, als van een fijn gevoel voor hunne schoonheden.’
Als eene proeve van de Hollandsche verzen, door falck vervaardigd, bezit schrijver dezes een stukje, dat, naar

{==148==} {>>pagina-aanduiding<<}
het hem toeschijnt, wel waardig is hem te overleven; terwijl het hem voorkomt, dat het, niet alleen als toevoegsel aan het woord over den beroemden Nederlander, maar ook als bijdrage, hoe falck de lier bespeelde, eene plaats in uw geacht Tijdschrift verdient. Met de opname zult gij dus den inzender verpligten. Het stukje draagt even zoo den stempel van echtheid, als falck in al zijne mannelijke fierheid, beminnelijkheid, buitengewone begaafdheid en zedelijke voortreffelijkheid door van der palm, in zijn Gedenkschrift van Nederlands herstelling, naar het leven is afgeschilderd. Ik laat de aanleiding tot het vervaardigen der coupletten hier volgen, en heb inmiddels de eer te zijn

Uw WEd. Dv. Dienaar,
R.
H.

De aanleiding tot het vervaardigen der onderstaande regels vond falck, toen hij, op zekeren middag, kort na het bombardement van Algiers door de vereenigde Engelsche en Nederlandsche vloten, in 1816, en aan welke roemrijke zegepraal de Baron van der capellen zulk een belangrijk aandeel had, zich aan de theetafel, ten huize van Mevrouw van der capellen, bevond. Ook toen hadden vele pennen zich in beweging gesteld, om den lof des Admiraals, benevens dien van den Engelschen scheepsbevelhebber Lord exmouth, te vermelden; en de tafel van Mevrouw van der capellen was overdekt met vele dier stukken, door de vervaardigers haar toegezonden, ten einde ook eene dichterlijke loover te strikken in den lauwer, door den Nederlandschen held zoo roemrijk behaald. Of, bij de inzage, die verzen falck te middelmatig voorkwamen, om den zeetriomf van van der capellen naar waarde te verheffen, of dat het hem leed deed er geene onder te vinden van dezen of genen onzer eerste en meest geliefkoosde dichters, durven wij niet beslissen; genoeg, aan de theetafel van Mevrouw van der capellen werd door falck het navolgende ex tempore vervaardigd, hetwelk, buiten twijfel, de blijken van puntigheid, geestigheid en van vloeijende versificatie draagt, en waaraan wel niemand dichterlijke verdiensten ontzeggen zal. Het luidt dus:

Het luchtig volkje der poëten 
Heeft aan de helden van de zee, 

{==149==} {>>pagina-aanduiding<<}

De schuld des vaderlands gekweten 
In verzen, lang of kort van sneê. 
 
Voor ieder schot op de Algerijnen, 
Voor elken kogel, elke prop 
Dringt men die wakkre kapiteinen 
Een staand of vallend versjen op. 
 
Zal hij nu, die den Dey deed wijken 
Door heldenmoed en krijgsbeleid, 
Zelf onder dezen last bezwijken 
Van dichterlijke erkentlijkheid? 
 
Kom, Tollens! geef ons eedler toonen! 
Snaar weêr de lier, die Egmond zong! 
Om Tromp en Ruiters moed te loonen, 
Had Vondel Maroos geest en tong. 
 
Zing gij den nieuwen zegestichter, 
En Neêrland toone, in dubble praal, 
Naast zijnen meestgeliefden Dichter 
Zijn' meestgeliefden Admiraal! 






18 februarij 1546.

Hulde aan de nagedachtenis van dr. M. Luther.


Strooit frisch gebloemte en jeugdig loover 
Op 't graf, dat heilige asch besluit! 
Het stof van de eeuwen zweefde er over, 
Maar 't wischte een' heil'gen naam niet uit; 
Den naam des eedlen, onvolprezen, 
Die, met gewijd gezag bekleed, 
Het rijk der duisternis bestreed 
En 't licht van Christus kerk mogt wezen; 
Die voor den geesel van het woord 
De domheid en 't geweld deed huiv'ren, 
Den tempel van het kwaad kwam zuiv'ren, 
En 't werk des Satans heeft verstoord. 
 
We aanbidden geen vermolmd gebeente, 
Dat kiemend zaad, dat d' oogst verbeidt; 
Maar kostlijk blinkt op 't grafgesteente 

{==150==} {>>pagina-aanduiding<<}

De held're traan der dankbaarheid. 
Met eerbied zien wij 't werkstuk pralen, 
Door godsvrucht, kunde en vlijt gesticht, 
En eeren de Oorzaak van het licht 
In 't schijnsel van de ontleende stralen; 
Wij loven wat Gods liefde ons gaf; 
't Vergeten ware heiligschennen. 
Verlosten, die Zijn gift moogt kennen, 
Knielt dankend neêr bij Luther's graf! 
 
Verlosten van een slavenketen, 
Wier schakels sloten om de ziel, 
Maar die, door Luther afgesmeten, 
Ook ons van hals en handen viel. 
Het tempellied, dat kunstig galmde, 
Zwijgt voor uw' dank, aan God gebragt; 
De wierookdamp van de offerpracht, 
Die 't zuiver hemelsch licht omwalmde, 
Ontwijdt uw heiligdom niet meer; 
Gij moogt in eenvoud d'Ongezienen 
Alleen in geest en waarheid dienen.... 
Dankt! knielt bij 't graf van Luther neêr! 
 
De vlam, zijn' boezem uitgebroken, 
Die 't krimpend Rome in 't aanzigt blonk, 
Werd door een' bliksemstraal ontstoken, (*) 
Terwijl Gods stem in de ooren klonk. 
Een and're Paulus was geboren, 
Ontgloeid van rein en hemelsch vuur, 
En Erfurt's donk're kloostermuur 
Zag huiv'rend de eerste vonken gloren; 
De blinddoek viel van de oogen af, 
Het geest'lijk zwaard verliet de scheede; 
't Vroeg zielevrijheid, zielevrede.... 
Dankt God, en knielt bij Luther's graf! 
 
Geen magt van zesmaal vijftig jaren 
Knaagde aan zijn deugd, knaagde aan zijn' lof; 
Nog strooijen wij cipressenblâren 
Op 't dierbaar, onvergeetlijk stof. 
De glans van 't levenwekkend wonder, 
Dat zoo veel luister had beloofd, 

{==151==} {>>pagina-aanduiding<<}

Werd in het graf niet uitgedoofd, 
Ging met den nacht des doods niet onder; 
De waarheid blonk steeds meer en meer; 
Zij sprak, geen vijand deed haar zwijgen: 
De Elias mogt ten hemel stijgen, 
Zijn mantel viel op de aarde neêr! 
 
Had flikk'rend licht van menschenvonden 
Den dikken nevel slechts verjaagd, 
Geen spoor van luister wierd gevonden, 
Door d'adem van den tijd gevaagd; 
Was 't menschengrootheid, die, verwaten, 
Naar magt en heerschappij dorst staan, 
De dag waar' nimmer opgegaan 
Voor allen, die in 't duister zaten; 
Die logenzon ware uitgebluscht; 
Neen! 't was een held're straal van boven.... 
Knielt allen, die God dankbaar loven! 
Knielt neêr bij 't graf, waar Luther rust! 
 
Pal stond hij, trouw in 't pligtvervullen, 
Ten spijt van woede en overmagt; 
Een Leeuw mogt knarsetandend brullen, (†) 
De leeuw uit juda was zijn kracht. 
Geen purper kon zijn oog verblinden; 
Geen staf of mijter blonk hem schoon; 
In 't flikk'ren der driedubb'le kroon 
Kon hij geen schijn van waarheid vinden; 
Geen vorstenpraal, geen feestgedruisch 
Kon hem zijn roeping doen vergeten; 
Geen banvloek, ja geen kerkerketen... 
Hij voerde in zijn banier slechts 't kruis. 
 
Dat kruis deed hem zijn kruis verdragen; 
Dat was zijn stut bij 't moeilijk werk, 
Het baken, dat zijne oogen zagen, 
De steun van de algemeene kerk; 
Dat was de leus bij al zijn strijden, 
Zijn rijkdom, waar hem de armoê drong, 
Het wapen, waar de kroon aan hong, 
De zoetste troost in 't grievendst lijden, 
De staf, die nimmer hem begaf, 

{==152==} {>>pagina-aanduiding<<}

De bron en 't doelwit van zijn hopen, 
En, toen zijn baan was afgeloopen, 
Een schitt'rende eerzuil op zijn graf. 
 
O gij, wien al zijn zorgen baten, 
Die vrij zijt, waar zijn wet bestuurt, 
En wien een erfdeel is gelaten, 
Dat rustig lot en tijd verduurt, 
O waakt! 't waar' zorgeloos te slapen; 
Bescherm den schat, die u behoort; 
Gods heilig en onfeilbaar woord 
Zij uw - het was ook Luther's wapen; 
Nooit worde uw heilig vuur gebluscht; 
Strik, trots de zorg van list en laster, 
De banden van de liefde vaster; 
Zweer dat bij 't graf, waar Luther rust! 
 
O rein genot, dat wij nog smaken! 
Wij weten 't, wat ook wijke of vall', 
Dat Christus voor zijn kerk blijft waken 
En and're Luthers vormen zal. 
Zijn zuiv're geest wone in ons midden, 
Versterke ons bij den zwaarsten pligt! 
Hij is het leven en het licht; 
Hij hoort ons danken en ons bidden; 
Hij rigt het werk van tijd en lot. 
O, mogten wij nog menigmalen 
Bij Luther's graf zijn lied herhalen: 
Een vaste burg is onze God! 
 
l. van den broek. 



{==153==} {>>pagina-aanduiding<<}

Mengelwerk.

Iets over de diensten, die door de tegenwoordige kennis van de natuur en hare verschijnselen bewezen zijn aan de verlichting van onzen leeftijd.

Geen onbevooroordeeld beschouwer van den tegenwoordigen toestand der maatschappij bij die volken, welker ontwikkeling op den hoogsten trap staat, en niet het minst bij onze landgenooten, kan ontkennen, dat zich onze leeftijd kenmerkt door algemeener en beter verlichting, dan waarin zich ons voorgeslacht kon verblijden; eene verlichting, die in de verschillende standen des maatschappelijken levens is doorgedrongen, en haren weldadigen invloed op menigerlei betrekkingen heinde en ver doet ondervinden. Het ware dwaasheid, dit te loochenen; partijdigheid, het enkel te berispen; ondankbaarheid, er de goede zijden van te miskennen. Men behoeft slechts in aanmerking te nemen, hoe vele kundigheden dagelijks uitbreiding erlangen; hoe ze worden verspreid; hoe veel maatschappelijk geluk er door wordt gekweekt; hoe veel stoffelijke welvaart bevorderd; hoe veel levensgenot verhoogd; ja hoe veel het menschdom vordert in hetgeen voor de menschheid de allerhoogste waarde heeft, zedelijke en godsdienstige beschaving. En wanneer men daarop, zonder invloed van vooraf opgewekte meeningen, onpartijdig wil letten, dan zal men in gemoede moeten erkennen, dat het, om met eenen wijzen man uit de oudheid te spreken, niet naar wijsheid zou wezen, wanneer men vroegere dagen ten koste der tegenwoordige wilde verheffen, of de verlichting van onzen tijd betreuren en verachten. De opmerkzame ontkent niet, dat er nog veel, zeer veel gebrekkigs overblijft; dat er nog veel te verbeteren en te verlichten valt; en wanneer iemand dat ont-
{==154==} {>>pagina-aanduiding<<}
kende, dan zou hij zelf een zeer groot gebrek aan eigene verlichting verraden.
Bij eenig nadenken intusschen kunnen wij ons niet vergenoegen met de toestemming van het verschijnsel, waarvan ik begon te spreken; en het is ongetwijfeld eene hoogst belangrijke vraag: door welke oorzaken, met welke hulpmiddelen, langs welke wegen is die algemeene en niet te miskennen volksverlichting te weeg gebragt, bevorderd, toegenomen? Welke hulpmiddelen, welke denkbeelden, welke maatregelen, welke instellingen zijn wij dank verschuldigd voor die verlichting? Zij waren, en zijn nog, vele en velerlei, verschillend in bron, verschillend in aard, verschillend misschien in strekking, maar één in werking. Dezelve op te merken, is het oog vestigen op den gang, dien het stille, langzame, maar zekere werken neemt van dat hooge Wereldbestuur, hetwelk de verlichting der menschheid bedoelt. Eene meerdere vrijheid en wrijving van denkbeelden, waaraan de staatkundige verschijnselen van het laatst der vorige en in deze eeuw niet vreemd zijn, en die door verschillende genootschappen en vereenigingen krachtig zijn bevorderd, mogen niet worden voorbijgezien; doelmatiger schoolonderwijs moet vooral worden genoemd; gepaster gebruik van het Christendom zij evenmin vergeten; verheffing der mindere standen in de maatschappij heeft mogelijk gemaakt, wat anders ondoenlijk zou zijn geweest; en eindelijk, om niet meer te noemen, de verlichting zelve heeft de verlichting bevorderd; met andere woorden, de groote schok, aan de menschheid in onzen tijd door verschillende zamenwerkende oorzaken gegeven, heeft het begonnene voortgezet, en zal dit nog verder doen.
Ééne voorname oorzaak intusschen werd nog niet genoemd; zij behoort evenwel tot de allervoornaamste, en door de opmerking daarvan wordt de schoonste der menschelijke wetenschappen tevens die, aan welke ter beschaving en verlichting van het menschdom eene der eervolste plaatsen is aangewezen. Ik bedoel de verbeterde kennis van de Natuur en hare verschijnselen.

{==155==} {>>pagina-aanduiding<<}

Wanneer ik de meerdere verlichting van onzen leeftijd voor geen gering gedeelte toeschrijf aan verbeterde kennis van de Natuur en hare verschijnselen, dan moet ik mij omtrent het laatste nader verklaren, en daaruit zal den lezer, voor zoo veel noodig, duidelijk worden, welke verlichting ik bedoel. De natuurwetenschappen in het algemeen, hare bijzondere takken en afdeelingen zijn het, waaraan ik denk; de kennis alzoo van den bol, dien wij bewonen, met zijne voortbrengselen; de levende en levenlooze schepping; van de zoogenoemde drie rijken der natuur, van de lucht en hare eigenschappen; de schei- en sterrekunde; de proefondervindelijke natuurkunde, met de verbazende uitkomsten, die zij daarstelt, geholpen door den schat van werktuigen, die men thans kent en nog gedurig uitvindt; de werktuigkunde, en alles, wat daartoe behoort. Met één woord, de kennis van al hetgene de schepping oplevert, met deszelfs eigenschappen, en de verrigtingen, die omtrent hetzelve plaats kunnen hebben. Het zal onnoodig zijn, en het zou ook een geheel afzonderlijk betoog vorderen, wanneer hier werd aangewezen, hoe de kennis van de Natuur en hare verschijnselen sedert het laatst der vorige eeuw reuzenschreden gedaan heeft in omvang en toepassing. Daarvan is het gevolg eene betere, eene algemeene verlichting; en het zal in het minste niet duister kunnen zijn, wat ik daardoor wil verstaan hebben. Vermindering van bijgeloof, onrust, dwaasheid, ongeluk, vrees, schrik, angst onder de menschen; uitroeijing van vooroordeelen; het verdwijnen van onzinnige kunsten en bedrijven.
Wanneer wij terugzien op meeningen en begrippen, waaraan vroeger niet alleen de zoogenoemde gemeene man, maar ook kundige en voorname menschen toegaven, dan kan men zich de onzinnigheid naauwelijks verbeelden. De zon - opdat wij met de hemelligchamen beginnen - was eene glansrijke planeet, die betrekking had op de hersenen, het hart, de nieren en het regter oor. Zij regeerde bijzondere jaren, waarin bijzondere vruchtbaarheid gevonden werd bij planten en dieren. Menschen, onder den

{==156==} {>>pagina-aanduiding<<}
invloed van de zon geboren, hadden bijzondere gestellen en humeuren, waren opgeruimd, vlug van bevatting. Die onder den invloed van de maan het levenslicht zagen, waren van kouder gestel, aan vele ziekten onderworpen. Bij afgaande maan iets te beginnen, was ongeraden. Een huwelijk kon alsdan niet gelukkig zijn. Bij ontelbare verrigtingen in het dagelijksche leven moest de stand der maan volstrekt worden geraadpleegd; als daar zijn: het spenen van kinderen, haarsnijden, aderlaten, jagen, visschen, slagten, wintervoorraad inmaken, boter in potten leggen, en wat niet al! (*) Bevalling van vrouwen en vee hing van de maan af. Indien eene vrijster eenen brief aan haren minnaar met bloed schreef, bij voorkeur uit eene gemaakte opening in de linkerhand, en dat schrift aan de volle maan als eenen spiegel voorhield, dan kon de minnaar dien brief op honderde uren afstands in de maan lezen, hetwelk eene onschatbare weldaad was in eenen tijd, toen het
postwezen nog minder geregeld was. Takjes van hazelnoten-boomen, onder zekeren stand der maan op vrijdag-nacht gesneden, hadden verwonderlijke eigenschappen, om het verborgene te ontdekken. Tegen de wratten op de handen werd in goeden ernst maneschijn

{==157==} {>>pagina-aanduiding<<}
aangeprezen. Zon- en maan-eclipsen waren droevige en beangstigende vertooningen; het waren ziekten, waaraan die hemelligchamen leden. Er zijn, en dat nog wel voor Protestanten, gebeden gedrukt, die men moet doen bij eclipsen, ten einde eene spoedige beterschap af te smeeken. Bij zulk een bitter ongeval bleven de menschen in huis en haalde men het vee op stal. Het gelukkig afloopen van zekere zon-eclips in de helft der 17de eeuw gaf te Neurenberg aanleiding tot eenen plegtigen dankdag, en opwekking aan verstokten, dat zulke verschijnselen getuigen zijn van de blindheid der onboetvaardigen, teekenen van Gods toorn over de zondaren, herauten van het laatste oordeel en van de buitenste duisternis der hel. - Omtrent den sterrenhemel geen minder onzinnigheid. De planeten hadden elke hunne menschen, waarover zij als schildwachten waren geplaatst; mercurius fungeerde voor kindermeid; saturnus moest op de grijsaards passen; en de bijzondere gedeelten van het menschelijke ligchaam moesten de planeten nog buitendien nazien, jupiter het hoofd, mercurius de voeten, en zoo vervolgens. Het laatstgenoemde bewind moesten zij met de twaalf teekenen van den dierenriem deelen. Aries, de ram, regeerde het hoofd; Taurus, de stier, den hals; Gemini, de tweelingen, de armen; Cancer, de kreeft, de borst enz.; eindelijk Aquarius, de waterman, de scheenen; en Pisces, de visschen, regeerden de voeten. Over de astrologie straks een woord.
Inzonderheid zou ik met het opsommen van de ellendige begrippen over de kometen eene geheele verhandeling kunnen besteden, maar niet zonder veel af te schrijven uit het voortreffelijke geschrift van j.j. von littrow over de kometen, ook in onze taal overgebragt en uitgegeven, tot geruststelling en onderrigting, bij gelegenheid der vrees van velen voor de komeet van 1832. Brandende, vurige roeden van Goddelijke tuchtiging waren het; voorboden van oorlogen, besmettelijke ziekten, dure tijden, watervloeden, stormen en onweders. Zelfs heeft een Pool, stanislaus de lubienitz, in het jaar 1666, twee

{==158==} {>>pagina-aanduiding<<}
groote folianten in het lieht gegeven, waarin met honderden van voorbeelden de kwaliteit der kometen als ongeluksprofeten wordt gestaafd, en met een verbazend zondenregister aan deze hemelligchamen de schuld gegeven van alle rampen, die ooit op aarde of onder de menschen gevonden zijn. In biddagsleerredenen wordt tegen de kometen te velde getrokken, en op derzelver verschijning de boetbazuin krachtig geblazen.
Gelijken schrik joegen de verschijnselen aan, die in onzen dampkring plaats hebben. Vuurbollen en verschietende sterren behooren er slechts ten deele toe; noorderlichten en onweders des te meer. Het laatste was inzonderheid eene zware straf uit den hemel; het is misschien nog niet geheel vergeten, en de zoo nuttige uitvinding der bliksemafleiders heb ik nog wel als een hoogst zondig en strafwaardig verzet tegen het Opperwezen hooren beschrijven. Indien het onweder ergens insloeg en brand veroorzaakte, beteekenden de gewone bluschmiddelen niets; melk vooral werd geacht eene bijzondere kracht te hebben, zoo als nog in 1782, op een dorp in Vriesland, bij brand in den toren, al de melk en karnemelk in den omtrek ter blussching werd opgehaald, en aan dit middel de gelukkige stuiting van den brand toegeschreven; hetwelk in allen gevalle nog zóó dwaas niet was als het voorschrift des Hertogs van Weimar, die in 1743 zekere houten borden met geheimzinnige teekenen beval na te houden, en als een onfeilbaar bluschmiddel, onder het uitspreken der woorden: in den naam des Vaders, des Zoons en des H. Geestes, in den brand te werpen.
Niet minder treurig plagt het er uit te zien met de kennis van hetgeen de Natuur op aarde oplevert. Terwijl het gezigtsveld in andere opzigten is uitgebreid geworden, heeft de tijd het hier doen inkrimpen. Vele natuurvoorwerpen, waaraan men vast geloofde, zijn in onzen twijfelzieken leeftijd van de lijst geschrapt. Geene meerminnen bewonen meer de zee; geene pheniksvogels herrijzen meer uit hunne asch; geene salamanders leven meer in het vuur; geene eenhoorns worden meer gevangen; geene griffioenen

{==159==} {>>pagina-aanduiding<<}
nemen meer ruiters en paarden op, om er mede naar hunne nesten te vliegen; geene bazilisken worden meer uit haneneijeren geboren; geene ganzen komen meer uit mosselschelpen voort, en veldmuizen, kikvorschen, padden regenen niet meer uit de wolken. Doch dit geloof aan verwonderlijke dieren was meer onschadelijk. Iets anders was het met de bevolking van lucht en aarde door kaboutermannen, nikkers, geesten, spoken, die des nachts op kruiswegen, in wagensporen, op voetpaden rondwandelden, en het bijzonder privilegie hadden van des nachts tusschen 12 en 1 uur baas te spelen. Geene schoone, die des avonds in den spiegel ziet, behoeft meer te vreezen, dat de booze haar een' slag om de ooren zal toedienen; geene keukenmeid behoeft meer voor het stukbreken van eijerschalen te zorgen, want de heksen stevenen niet meer naar Engeland, of dwalen in deze ranke bootjes rond op zee, om de visschen te bezweren. De reiziger, begeerig naar trotsche natuurtooneelen, behoeft het Hartzgebergte niet te schuwen; de Bloksberg is geen heksen-danszaal meer.
Om ingeleid te worden tot eene juiste kennis en gegronde beoordeeling van ontelbare verschijnselen in de stoffelijke wereld, nemen wij tegenwoordig allerlei proeven; maar was daaraan te denken in den nacht van dwaasheid en onwetendheid, die het licht van onzen tijd is voorafgegaan? Toen alles, wat buitengewoon scheen, aan de werking des Duivels werd toegeschreven, was het waarlijk geen tijd, om natuurkundige proeven te nemen, en geen goed Christen zou zich veroorloofd hebben, werktuigen te maken of te gebruiken - al hadde een stoute geest ze uitgevonden - waarmede men het onweder nabootst, en met éénen schok dieren doodt, of beeldjes langs eenen trap naar boven doet klimmen. De Physica zag er dan ook al even ellendig uit als de sterrekunde en de natuurlijke historie, en monsterde alles uit, wat men niet in zijnen aristoteles vond. Eindelijk (want dit stukjo mag niet al te breed uitloopen) onkunde kweekte de onzinnigste bedrijven en wist die als wetenschappen te doen

{==160==} {>>pagina-aanduiding<<}
doorgaan. Allerlei grillen zou ik kunnen mededeelen van de zoogenoemde Astrologie, of het voorspellen van de toekomst uit den stand des sterrenhemels; van conjunctiën en aspecten der planeten, en wat dies meer zij. Ik geloof niet, de werken van den befaamden ludeman compleet te hebben, maar bezit er toch 6 deelen in 4to van. Hoe is het mogelijk, dat zoo veel onzin, als daar wordt uitgekraamd, nog in het laatst der vorige eeuw de kosten van drukken heeft kunnen opdiepen! - Doch de sterren waren het niet alleen, die de toekomst ontsluijerden. Niets was daartoe te gering, tot een vuil spel kaarten en een kommetje koffijdik toe; en wanneer nog in onzen tijd de aankondigingen der kermissen vergezeld gaan van bedreigingen tegen planeetlezers en horoskooptrekkers, dan moet men althans de mogelijkheid van het bestaan dezer menschen toegeven. Ja dit vermoeden wordt zekerheid, wanneer wij, nog vóór zeer weinige jaren, zich zeker iemand als sterrenvoorzegger hooren aankondigen in de Amsterdamsche courant, doch, met blijdschap over de hedendaagsche verlichting, regterlijk voor zijne kwakzalverij zien straffen. Ik zwijg van andere meer vergeten wetenschappen, waaronder twee zijn, wier verdwijning ik diep betreur, namelijk het schatgraven en de Alchymie of het goudmaken, welke beide ik aanzie voor allerbelangrijkste kundigheden, die men liever moest octroijeren dan bespotten, vermits ik zeer betwijfel, of de overvloed van goud wel zoo overmatig groot is, dat wij onverschillig kunnen zijn omtrent wigchelroeden, om het te vinden, of stookplaatsen, om het te maken! Doch wij moeten het bij deze klagt laten berusten; want wie weet in onzen tijd van philippus aureolus bombastus theophrastus eremita paracelsus ab hohenheim, den goudmaker der 16de eeuw, volgens wien alle ligchamen bestaan uit zout, zwavel en kwik, en die als de vier zuilen der geneeskunde opgeeft de wijsbegeerte, de sterrekunde, de
chemie en de deugd; wie van den balsem oppodeldok, van levenselixter, van metaalgeest, van drinkbaar goud,

{==161==} {>>pagina-aanduiding<<}
van padden- en slangenzout en al dien alchymistischen toestel?
Ik heb eenige dier dwaasheden opgegeven, om den lezer te herinneren, aan welke zonderlinge denkbeelden het menschdom vroeger was blootgesteld bij mangel van gezonde natuurkennis. Het is waar, niet al die begrippen waren voor de rust en het geluk der toen levende menschen regtstreeks schadelijk. Het doet er weinig toe, of men gelooft, dat er zeemeerminnen en eenhoornen bestaan, en het geluk van menschen en maatschappijen wordt niet zoo veel meer bevorderd door met copernicus te gelooven, dat de aarde draait en de zon stilstaat, dan door het omgekeerde te stellen. Maar dit geldt slechts van enkele, van de minste punten. De natuurkennis in den uitgestrektsten zin is van zulk eenen onmiddellijken invloed op het maatschappelijk leven, dat in vele opzigten rust, gemak, voorspoed, geluk met haar eenen gelijken tred houden. Vergelijkt slechts eens onze gerustheid in duister en bij nacht met den angst, dien men uitstond, toen men overal spoken, dwergen en nikkers zag, of hoorde hoe de dooden bij nacht hunne knokken deden rammelen op het kerkhof. Welk eene rusteloos vlietende bron van kommer en onrust moest het zijn, te leven in bestendige vrees van nu iets te doen, waartegen de aspecten van zon en maan en sterren zich mogelijk verzetten, dan iets te laten, hetwelk begeerd werd door de onzigtbare geesten in de lucht! Tot hoe veel bedriegerijen gaf het horoskooptrekken aanleiding en het goudmaken, en wat heeft men menigeen tot armoede en wanhoop gebragt bij het vervliegen van voorgespiegelde verwachtingen! Van hoe veel personen en huisgezinnen is de rust door al dit bijgeloof verwoest; hoe veel wantrouwen is er door gezaaid, hoe veel wreedheid bevorderd - men denke slechts aan het pijnigen en branden van zoogenoemde heksen en toovenaars! Hoe veel ondeugd heeft zich achter dit masker verscholen, om de eenvoudigheid te misleiden - op hoe veel bloed en tranen is deze dwaasheid en dat bedrijf aan de menschheid te staan gekomen! Hoe dikwijls is het leven en de
gezondheid der

{==162==} {>>pagina-aanduiding<<}
burgers in gevaar gesteld, en de regtvaardige bediening van het regt onzeker gemaakt door gewaagde en onzinnige proeven, om schuld of onschuld te ontdekken! Waarlijk, wanneer wij zulks bedenken, hoe meer wij ons dan met het vroegere bijgeloof en de onkunde bekend maken, des te meer gevoelen wij ons gedrongen tot dankbaarheid aan alles, wat gediend heeft, om dien nevel voor ons op te klaren, en het licht te ontsteken, waarin wij wandelen!
Daaronder meenen wij eene eervolle plaats te moeten toekennen aan eene verbeterde kennis van de Natuur en hare verschijnselen. Wel is het waar, dat de verlichting van dezen tijd, die tegen de straks vermelde onkunde en bijgeloovigheid overstaat, almede het gevolg is van helderder en redelijker begrippen nopens God en Zijn bestuur over de wereld en de menschen; maar wij beweren toch vooral, dat men meer ingelicht is geworden aangaande hetgeen in de schepping plaats heeft, en plaats hebben kan; dat men door redenering en ondervinding gekomen is tot het nasporen van de wetten der Natuur; dat men er toe heeft durven komen, het ongerijmde te verwerpen; dat de wetenschap zich niet geschaamd heeft, tot den eenvoudigen mensch af te dalen en hem te onderrigten. Zoo lang de natuurkunde die banden niet had afgeschud, kon zij onmogelijk dat nut stichten; de verlichting, van welke ik gesproken heb, is niet eeniglijk toe te schrijven aan het meerder weten van onzen leeftijd, maar vooral ook aan de wijze van onderzoeken, die men ten aanzien der Natuur is gaan volgen, aan het standpunt, waarop zich de kennis der Natuur heeft begonnen te plaatsen, aan den vrijen blik, dien zij den oningewijde op hare ervaringen en handelingen vergund heeft. Daardoor vermag zij thans, wat zij vroeger niet kon; daardoor is zij geworden, wat zij anders niet was; daardoor is hare gedaante geheel veranderd; want, was zij vroeger de vijandin van het maatschappelijk geluk, nu is zij daarvan de vriendin, de beschermster geworden; stond zij vroeger op zichzelve, thans heeft zij zich in betrekking geplaatst tot de menschelijke zamenleving en al hare behoeften; schrikte zij vroeger

{==163==} {>>pagina-aanduiding<<}
af, thans lokt zij tot zich; wandelde zij vroeger in een heilig donker, thans schuwt zij het licht niet, maar zoekt het op; en diende zij in haren vroegeren toestand tot verduistering, thans tot verlichting.
Het is niet onbelangrijk, dit nader te beschouwen. Wij zullen alzoo, bedriegt mij mijne overtuiging niet, geraken tot de beantwoording der vraag: wat heeft de latere kennis van de Natuur en hare verschijnselen in staat gesteld, zoo veel onkunde en bijgeloof weg te nemen, en zulk eene vermogende hulp aan te bieden tot verlichting van het menschdom? Mij dunkt, wij mogen die onschatbare diensten toeschrijven aan hare uitbreiding - aan hare vestiging op beteren grond - aan hare meerdere vrijheid - en aan hare algemeener verspreiding.
De kennis der Natuur kan door hare uitbreiding bevorderlijker zijn aan de verlichting des menschdoms, dan zij vroeger bij beperkter grenzen wezen kon.
Men zou in den tegenwoordigen stand der ontwikkeling van menschelijke kennis een volslagen vreemdeling moeten wezen, om geheel onbekend te zijn gebleven met de verbazende vorderingen, die in alle wetenschappen, ook welke de Natuur en hare verschijnselen tot voorwerp hebben, gemaakt zijn en nog worden. Tot in hare geheimste schuilhoeken nagespoord met onvermoeide vlijt, met schrander vernuft, met taai geduld, met nooit verzadigde weetgierigheid, heeft de Natuur ongeloofelijke uitbreiding gegeven aan hetgeen de mensch van haar weet en kent. De bekendwording van vreemde landen en zeeën heeft die kennis vermeerderd; gewesten, vroeger alleen om des gewins wille bezocht, zijn door natuuronderzoekers nagespoord; verzamelingen van voorwerpen aangelegd of vergroot; de sterrekunde, verrijkt door de duizelende hoogte, waarop de hoogere wiskunde staat, heeft niet alleen verbazende ontdekkingen gedaan, maar ook met scherpe juistheid aangewezen, wat verder al, en wat niet, te ontdekken is. De natuur- en scheikunde zijn door verrijking en uitbreiding als tot nieuwe wetenschappen geworden. Nog met elken dag vordert men door nieuwe proeven en nieuwe

{==164==} {>>pagina-aanduiding<<}
waarnemingen. Door dat alles is een ruimer veld geopend voor de toepassing der wetenschap op de verklaring van ontelbare verschijnselen, die men vroeger niet wist te verklaren, en daarom toeschreef aan iets bovennatuurlijks. De kometen kunnen onmogelijk meer voor ongeluksboden worden aangezien, nu wij al de voorname omstandigheden van haren loop kennen, en de verschijning van eenigen jaren vooraf aankondigen. Het zou belagchelijk zijn, den bliksem voor een werktuig van eenen vertoornden God te houden, nadat wij bekend zijn geworden met de verwonderlijke eigenschappen der electrische vloeistof en de wording des onweders in den dampkring. De spoken en geesten van afgestorvenen kunnen niet meer rondwaren in de gedaante van dwaallichtjes, want wij weten de zamenstelling dezer onschuldige stalkaarsen. De latere scheikunde heeft paal en perk gezet aan de dwaasheid en geldverkwisting der goudmakerij; want de naauwkeurige kennis der metalen heeft ons doen zien, dat de beruchte daniel van siebenburgen wind verkocht met zijn poeder Usufur, en een andere bedrieger met zijnen wortel Resch, waarvan zij voorgaven het kostbaarste metaal zamen te stellen, zoodat Vorsten er arm van werden. En die uitbreiding der natuurwetenschappen heeft niet alleen het menschdom verlicht door de wegneming van schadelijke vooroordeelen en begrippen; maar hoe ontelbaar zijn de diensten, die zij bewezen heeft, en nog bewijst, om het menschdom verder te beschaven! Natuurkunde was het, die nieuwe middelen van gemeenschap opende tusschen volken en volken, want stoombooten en spoortreinen danken aan haar hunne wording. Daardoor zijn de gelegenheden vermeerderd, om kennis, beschaving en verlichting op te doen en te verspreiden. Het was natuur- en werktuigkunde, die de voertuigen van kennis en verlichting vermeerderde; zonder stoompersen was het onmogelijk, meer dan 20,000 afdrukken van eene courant op éénen dag te leveren. De
hoogte, waarop menschelijke vlijt en vernuft de wetenschappen geplaatst heeft, over welke ik spreek, heeft aanmoediging gegeven, om in niets ten halve te blijven staan, en men

{==165==} {>>pagina-aanduiding<<}
vergenoegt zich niet meer met een half of onzeker weten, maar onderzoekt, zoo lang er nog te onderzoeken is. En vandaar komt het, dat de natuurkennis ook aan de menschheid, bij hare tegenwoordige uitbreiding, diensten bewijst, die zij bij eigene beperktheid vroeger niet bewijzen kon, en waardoor zij zich ook in het vervolg te meer verdienstelijk zal maken, naarmate zij hare grenzen uitzet.
Doch, gelijk de kennis van de Natuur en hare verschijnselen nooit zoo uitgebreid zou zijn geworden, zoo hadde zij nimmer in die mate kunnen strekken tot verlichting van het menschdom, indien zij niet op betere gronden ware gevestigd. Hierover moet ik mij, omdat het misschien voor ieder niet terstond helder is, duidelijker verklaren.
Bij de Ouden, en ook nog na de herleving der wetenschappen na de middeleeuwen, ging men in de beoefening en toepassing der natuurwetenschappen uit van willekeurige, vooraf opgevatte meeningen en grondstellingen, die, schoon uit de lucht gegrepen, als onomstootelijke waarheden werden geëerbiedigd. Daaraan te twijfelen, zou de grofste ketterij zijn geweest; niemand deed het ook; de een praatte dien den gevolge blindelings den ander na, en aan het onderzoeken van de juistheid der opgevatte grondstellingen werd niet gedacht. Zoo kon men nooit tot de waarheid komen. Dit heeft men eindelijk gelukkig begrepen, en durven twijfelen aan hetgeen eeuwen lang geloovig was aangenomen en voortgeplant. Men is begonnen eenen anderen weg te betreden, dien van onderzoek. Men ging de Natuur en hare verschijnselen waarnemen, en daaruit nieuwe gevolgtrekkingen afleiden. Men hield op, de verschijnselen, die men waarnam, te plooijen en te wringen naar vooruitgezette waarheden, maar ging de waarheden afleiden uit de waarnemingen en proeven. En toen kon eerst de kennis vorderen. Toen de grondslag was omgekeerd, kon de kennis eerst dienen, om het menschdom te verlichten. Laat het mij, liever dan met redenering, met een paar voorbeelden ophelderen. Het bestaan der hekserij plagt zonder onderzoek te worden aangenomen. Wat derhalve buitengewoon was, wat men niet

{==166==} {>>pagina-aanduiding<<}
verklaren kon bij den beperkten stand der natuurkennis, werd onmiddellijk voor werking aangezien van den Booze en van zijne medehelpers en bondgenooten. Daarom vonden de onzinnigste vertellingen, uitgebroed in kranke hersenen, onvoorwaardelijk geloof. Later heeft men het anders en wijzer begrepen. Men heeft ingezien, dat het veranderen van menschen in katten, het zaaijen van koortsen, het verwekken van storm en hagel, het trekken van melk uit messenhechten onmogelijke dingen zijn; het gezond verstand heeft zijne regten doen gelden; men heeft onderzocht, eer men aannam, en daarmede is in den loop des tijds aan het bijgeloof eene onheelbare, eene doodelijke wonde toegebragt. Zou het die hebben ontvangen, indien men aan opgevatte meeningen en grondstellingen was blijven hangen? Ik betwijfel het zeer. De verlichting heeft haar bestaan te danken aan het zegevieren van den regel: onderzoek, eer gij beslist. Een ander voorbeeld: waaraan heeft het geloof aan spoken en geestverschijningen zijne afneming te wijten? Alleen aan het betoog, dat het tegen de wijsheid en goedheid van het Opperwezen strijden zou, de menschen aldus doelloos te vervaren? Aan het bewijs, dat alleen het ligchamelijke door ligchamelijke waarneming kan ontdekt worden? Ook daaraan, doch niet geheel of vooral. Maar aan onderzoek en ervaring. Men heeft gevraagd naar de omstandigheden; men heeft aangetoond, dat alle vertelselen desaangaande óf door eene opgewonden en zieke verbeelding waren gesmeed, óf zich op natuurlijke wijze zeer goed in alle bijzonderheden lieten verklaren - alzoo aan onderzoek en ontleding der daadzaken. Zoo ook met iets anders. Hoe komt het, dat waarzeggen en planeetlezen naar de duistere achterbuurten verwezen zijn en ter sluik alleen in armoedige vertrekjes huisvesten? Omdat men de Natuur is gaan onderzoeken; omdat men betere kennis heeft bekomen van den loop der hemelligchamen, en van de wetten, waaraan zij door den Schepper der Natuur zijn onderworpen;
omdat men langs den weg van dat onderzoek tot redelijke begrippen is opgeklommen nopens het Opperwezen en deszelfs handel-
{==167==} {>>pagina-aanduiding<<}
wijze, nopens den mensch en zijne redelijke vrijheid. Eenmaal op den grondslag van een onbevooroordeeld onderzoek gevestigd, kon de kennis der schepping en van de verschijnselen, die zij aanbiedt, het menschdom verlichten en verbeteren. Waar men in andere opzigten denzelfden weg volgt, dien de tegenwoordige natuurkennis bewandelt, daar vindt men de waarheid, en wordt door haar vrijgemaakt van duisternis en vooroordeel; gelijk men in alles, waarin men dien weg niet wil of niet durft betreden, aan vooroordeel blijft hangen en in duisternis omdoolt. De waarheid behoeft in niets het licht te schromen. Als men maar aan verlicht onderzoek vasthoudt, en alle willekeurige meeningen wegwerpt, dan zal men tot de waarheid komen en door haar licht worden beschenen, gelijk men in de kennis der Natuur eerst tot waarheid en verlichting geraakt is, toen men de boeijen van opgevatte grondstellingen afwierp en van een vrij onderzoek uitging.
Ik begon zoo even reeds min of meer op een veld te komen, waartoe eene andere opmerking behoort. Zij is deze: de tegenwoordige natuurkennis kan hare onderzoekingen aan de verlichting des menschdoms dienstbaar doen zijn, omdat zij meerdere vrijheid boven de vroegere vooruit heeft.
Indien ik deze vrijheid in eenen afgetrokken, wijsgeerigen zin bedoelde, dan zou het herhaling zijn van hetgeen ik zoo even opmerkte nopens het volgen van den weg des onderzoeks en het verwerpen van willekeurige grondstellingen. Maar ik neem hier het woord in eenen meer maatschappelijken zin. Toen buitengewone vorderingen in de kennis der Natuur voor tooverij golden, en verlichte natuurkenners als gevaarlijke menschen werden opgesloten of ter dood gebragt - was er toen aan weldadigen invloed der wetenschap te denken? Wie durfde zich wagen, door zijne medemenschen beter in te lichten? Galilei beweerde, dat de zon stilstond en de aarde draaide - hij moest het kettersche zijner stelling in den kerker betreuren. ‘Toch draait zij,’ zeide de groote man; maar de Pauselijke banbliksem schoot op hem neder. Toen de onvol-
{==168==} {>>pagina-aanduiding<<}
prezen tycho brahé te Koppenhagen met zijne sterrekundige werktuigen den hemel bespiedde, hielden de Deenen het voor gereedschap des Duivels, en hij mogt van geluk spreken, dat hij ze naar een onbewoond eilandje kon overbrengen. De geneesheer daniel van galden had in Rusland eene verzameling van natuurlijke zeldzaamheden; men kreet hem uit voor een' toovenaar, die gedroogde zeemonsters en slangenhuiden nahield: wie kon lust hebben, om kabinetten of museums aan te leggen? Een Fransch natuurkundige, jean pierre de orenson, plaatste een skelet midden in eene kamer en hing het eene guitar om den hals. Hij nam eene andere, speelde daarop, na beide gelijk te hebben gestemd - de guitar van het geraamte gaf dezelfde klanken. En wat was het gevolg? Dat de toovenaar met het geraamte te Aix werd verbrand; een onfeilbaar middel, om elken liefhebber terug te houden van eenige proef te nemen op de harmonie der klanken. Waren de tijden zoo gebleven, hoeveel zou er onbekend zijn gebleven!
Honderd proeven, waardoor men de verklaring gevonden heeft van natuurverschijnselen, zou men niet hebben durven ondernemen of aan anderen mededeelen, en daarmede zouden ontelbare vooroordeelen en wanbegrippen stand gehouden hebben; eene menigte van nuttige uitvindingen zouden in de geboorte zijn verstikt. De uitvinder der stoombooten zou waarschijnlijk in zijn kolenvuur den dood hebben gevonden, en die met een luchtballon opsteeg een min roemrijk einde aan de galg. De electriseermachine zou een helsch werktuig wezen, en uit eene vereeniging van onderscheidene luchtsoorten water te vormen eene schandelijke duivelskunstenarij. Maar dit is gelukkig veranderd. Wij kunnen gerust en zonder vrees voor kerker of rad de verschijning eener komeet voorspellen en het onweder in den grond leiden. Wij mogen galvaniseren zoo veel het ons lust; de justitie zal er ons geen haar om krenken. Geen onschuldige bamberg zal opgehangen worden met de goocheltasch op de borst, zoo als een zijner handige voorgangers, die te Posen op de markt eijeren legde en vogels schiep; en wanneer hij voor de

{==169==} {>>pagina-aanduiding<<}
heeren van het geregt aanbiedt, om nog eens muizen te doen springen uit een' zak, waarin men niets dan steentjes heeft geworpen, dan zal hij niet, gepijnigd en aan een' paal gebonden, tot asch verbrand worden, gelijk veit pratzel in het Saksische wedervoer. Het spreekt wel van zelf, dat onder zulk eene gedurige vrees voor straffen de kennis der Natuur noch voortgang maken, noch op de verlichting der menschen werken kon; zij heeft dit eerst kunnen beginnen, toen zij vrijer mogt werken en hare ondervinding en wetenschap bekend maken. De Duivel is de groote Physicus niet meer, die hij vroeger was; en om een goed, ongemoeid Christen te kunnen heeten, behoeft men niet meer aan zijne kunstenarijen in de natuurlijke wereld te gelooven. En sedert dien tijd is de kennis der Natuur niet langer in strijd met het algemeene begrip, en kan zij beantwoorden aan haar verheven doel, de beschaving en verlichting van het menschdom. Zal zij dit, dan moet zij vrij uit de borst durven spreken; het moet haar geoorloofd zijn, te twijfelen, te onderzoeken, te vergelijken. Maar dan neemt zij ook vooroordeel en bijgeloof weg; zij schift het ware van het valsche; zij voorkomt veel angst en ongeluk; zij bestrijdt de onregtvaardigheid; zij staat niet in eene vijandige houding tegenover godsdienstige overtuiging en Christelijk geloof, maar zij verdedigt en beschermt die, en zij wordt hoe langer zoo meer de verlichtster der menschheid.
Eindelijk weten wij de diensten, die de kennis der Natuur en harer verschijnselen aan de verlichting bewezen heeft, voor geen gering gedeelte dank aan hare algemeener verspreiding in onze dagen.
Deze kennis was, en moest zijn, bij beperkter omvang, bij minder vrijheid en bij schaarscher gelegenheid tot mededeeling, het eigendom van weinigen, en kon uit dien hoofde minder algemeen, minder heilzaam werken. Toen de beoefenaars der wetenschap zelve haar nog verscholen hielden achter een digt gordijn van geheimzinnige uitdrukkingen, wiskundige formules en onverstaanbare spreuken, was het boven hare magt invloed uit te oefenen op onin-
{==170==} {>>pagina-aanduiding<<}
gewijden, op verschillende standen der zamenleving. Zoo lang de sterrekundige ontdekkingen niet traden buiten de wanden van het observatorium; de vorderingen in de scheikunde de stookplaats niet verlieten; de natuurkundige proeven beperkt bleven binnen de gehoorzalen der Hoogleeraars; de kabinetten der natuurlijke historie hoogstens door eenen onwetenden bediende vlugtig werden vertoond, - zoo lang waren algemeene verspreiding en algemeen nut onmogelijk. Wij danken de kennis van den phosphorus en van het Saksisch porselein geheel toevallig aan de proeven der goudmakers. Indien zij eens minder geheim waren geweest met hunne bereidingen, wie weet te zeggen, wat nog meer ware ontdekt, hetwelk nuttig was voor het algemeen? Wij hebben het geluk, in dit opzigt betere tijden te beleven. Het is der wetenschap geene vernedering meer, tot ongeleerden af te dalen, voor hen de schatten van hare ontdekkingen bruikbaar te stellen, en zelfs het bedrijf van den handwerksman voor te lichten en met hare meerdere kennis te verrijken. Minder bekrompen dan het voorgeslacht, beschouwt men iedere ontdekking als algemeen eigendom, en streeft liever naar de bevordering van algemeene verlichting en bij gevolg van algemeen geluk onder de menschen, dan naar de ijdele eer, iets te weten, hetgeen voor het algemeen verborgen is. En hetgeen de wetenschap uit zichzelve op hare tegenwoordige hoogte kan, dat wordt haar mogelijk gemaakt door de hoogte, waarop zij de menschelijke maatschappij vindt, wanneer zij die intreedt. Beter, algemeener,
doelmatiger onderwijs heeft de weldaad der boekdrukkunst opengesteld voor menschen van allerlei stand. Wij allen staan op de schouderen van het voorgeslacht, en de verlichting der ouders ontsteekt het eerste licht in het verstand der jeugd. Stroeve en onvruchtbare geleerdheid zonder dadelijk nut wekt geene bewondering meer. Wat het meeste nut te weeg brengt, wekt, in onzen praktischen leeftijd, de meeste aandacht. En alzoo moet en zal de kennis der Natuur meer en meer toebrengen, om, algemeener verspreid, vrijer beoefend, scherp-
{==171==} {>>pagina-aanduiding<<}
zinniger onderzocht, gedurig uitgebreid, vooroordeelen weg te nemen, rust, geluk en welvaart te bevorderen, en alzoo der verlichting in de hand te werken.
Wij zijn niet blind voor zoo veel verkeerds, als hiermede vergezeld gaat. Wij ontkennen niet, dat de praktische rigting van onzen leeftijd wel eens te eenzijdig aan het stoffelijke hangt. Evenmin, dat de broeikasopvoeding van onze dagen de hersenen der jeugd wel eens opvult met kundigheden, ook uit de natuurwetenschappen, die beter gespaard bleven tot rijper leeftijd. Maar waar werd in het menschelijke leven ooit het goede gevonden zonder het kwade?





Een bezoek in Griekenland en Egypte.

(Vervolg en slot van bl. 136.)

Den 17den, des morgens, vertrok ik met den Heer von cossel op eene pakketboot naar Kairo. Het vrachtgeld voor passagiers is vrij hoog, 3½ pond sterling (f 42-:) Men vaart met kleine schuiten op het kanaal, een zeer beroemd kunstwerk van mehemed-ali, doch dat op zijn hoogst dubbel zoo breed is als de molentogt bij de sluis te Berlijn. Bij Atfe komt men eerst op den Nijl. Eene stoomboot nam ons vaartuig op het sleeptouw. Deze watertogt behoorde, vooral bij deszelfs begin, geenszins tot de aangenaamste; de overige passagiers namelijk bestonden uit Engelschen, waaronder veel dames waren, welke de ruimte beneden deks hadden ingenomen, zoodat de heeren, onder den blooten hemel, door de brandende zon verschroeid, zonder eenig vervrolijkend uitzigt, (want de hooge kanaaldijken verhinderen eenen blik op het omliggende land) geen ander tijdverdrijf hadden, dan hetgeen zij elkander verschaffen konden. De gesprekken liepen meestal over het reizen zelf. In dit gedeelte der wereld reist men naar Jeruzalem, naar Bombay, naar China zelfs, zoo als te Berlijn naar Pankow, Stralau en Potsdam. Eindelijk echter zag men, door eenige openingen in de dijken, in het vlakke land de Arabische dorpen: huizen als ovens, ware aardkluiten, met gaten, om voor deur en vensters te dienen, doch niettemin een vriendelijk gezigt leve-
{==172==} {>>pagina-aanduiding<<}
rende door de groene palmboomtoppen, welke ze overschaduwen. Een tallooze hoop Arabische kinderen, van twee en drie jaren, kruipt in het vuil rond; maar reeds zijn al die hoofdjes, op de kleine haarbos in het midden na, kaal geschoren. Hunne kleeding is die, welke de Schepper hun op de wereld medegegeven heeft, en deze dragen zij tot op hun zevende jaar, zonder dat hunne ouders er
iets het minste voor behoeven uit te geven. Zeer opmerkelijk was voor ons de fata morgana, welke zich hij de sterke hitte voor ons oog vertoonde; door dit gezigtsbedrog scheen al het land achter de kanaaldijken een uitgestrekt meer te zijn, terwijl aan den horizon de huizen en boomen in de lucht schenen te zweven. Eene menigte gieren verzelde het schip. Des avonds ten 9 ure voer men den Nijl in, welks breedte, zelfs bij den helderen maneschijn, bezwaarlijk met het oog te overzien was. De reizigers en hunne pakkaadje gingen nu op eene andere, groote en fraaije stoomboot over, op welke eindelijk ieder eene slaapplaats, wel is waar zonder beddegoed, waartoe geene ruimte was, bekwam, en zich ter rust legde. Overigens waren ook hier de Engelsche dames weldra weder in het uitsluitend bezit der betere ruimten, en zonder eene wel van pas komende kennis, welke ik met eenen agent der stoombooten, eenen Franschman, claire geheeten, had aangeknoopt, zou mij niet wel eenige andere keus gebleven zijn, dan op het dek in de koude, vochtige nachtlucht, die voor zeer schadelijk gehouden wordt, te blijven. De Heer claire nam mij met zich in zijne eigene kajuit. Des morgens zag men zich, op den breeden, geelachtigen Nijlstroom, omgeven door grootere en kleinere vaartuigen, die het drukke verkeer tusschen Alexandrië en Kairo onderhouden. Overigens kan de Nijl in dit jaargetijde niet dan met de grootste voorzigtigheid bevaren worden; zijn sterke stroom verspoelt in éénen nacht eene zandbank van de eene plaats naar de andere, en het gebeurt ook niet zelden, dat inlandsche scheepjes op die banken vastraken. Daar zij echter in de gedaante van eene trog gebouwd zijn, blijven zij slechts met een punt in het midden vastzitten, en een herhaald draaijen om dit middenpunt maakt ze gemakkelijk weder los. De visschen
in den Nijl staan wegens hunne weekheid van vleesch in eenen slechten naam; doch de oevers zijn fraai en vruchtbaar. Door kunst bewerkstelligde besproeijing, langs kleine kana-
{==173==} {>>pagina-aanduiding<<}
len, in welke het water met schepraderen geheven wordt, bevochtigt de velden, en de daartoe ingerigte watermolens zijn in gedurige beweging. Zoo ver deze kanalen reiken, reikt ook Egypte: voorbij dat punt begint de eindelooze onvruchtbare woestijn. Van de menigte dieren, welke men op den Nijl en aan zijne oevers ziet, kan men zich geen denkbeeld vormen. Wilde eenden, ganzen, reigers, ooijevaars en zwaluwen zwemmen, wandelen en vliegen door elkander; de laatstgenoemde vogels zijn oeverzwaluwen, die in gaten aan den steilen, zandigen rivierkant huizen, en, ofschoon mijlen ver ontelbare zulke gaten aanwezig zijn, en de eene plaats des oevers, de eene opening daarin volmaakt naar de andere gelijkt, zoo kent toch elke zwaluw hare woning zoo juist, dat zij met ééne vlugt er in is. Zeer in het groot wordt de duiventeelt gedreven; men ziet geheele dorpen, die slechts uit duiventillen bestaan, waarop duizenden van duiven zitten. Wij waren nog drie uren van Kairo, toen wij reeds de wijdberoemde piramiden van Gizeh hare zoo vele duizende jaren oude toppen hoog in de lucht zagen verheffen. Natuurlijk leveren zij, op zulk eenen afstand, geene grootsche vertooning; maar de gedachte aan het lange tijdsverloop, dat over haar henen gevloden is, vervult ook den nog veraf zijnde reiziger met eerbied. Het was reeds donker, toen wij eindelijk te Kairo aankwamen. Allen namen wij den weg naar het Hôtel de l'Orient, dat wederom op het fraaiste plein der stad, het Esbequieh, ligt, hetwelk met lanen doorsneden en met acacia's beplant is. Den volgenden morgen was mijn eerste gang naar den Heer von wagener, die insgelijks op
dit plein woont, doch zoodanig, dat de ingang van zijn verblijf op eene der straten uitkomt, welke van dit plein naar de hetzelve omgevende eigenlijke stad leiden. Gelijk al de straten van Kairo, is zij zoo smal, dat men er de armen niet geheel kan uitbreiden. Eerst dacht ik in een voorhuis of huisgang te zijn, want de ingang der straat liep door een huis; men kwam er in door eene soort van koetsdeur; maar mijn dragoman maakte mij op de handbreede streep open lucht boven mijn hoofd oplettend, en verzekerde mij, dat het eene straat was. De Consul, een jong en vriendelijk man, ontving mij. zeer minzaam, en deed mij, naar Oostersch gebruik, de lange pijp met het dikke mondstuk van barnsteen en de koffij aanbieden, waarna ik tot de reden mijner komst over-
{==174==} {>>pagina-aanduiding<<}
ging. De Heer von wagener bezigtigde de teekening der lichtkroon, gaf daarover zijne goedkeuring te kennen, doch zeide tevens, dat hij er den Onderkoning niets van melden zou, totdat de lustre zelve, die nog niet te Alexandrië aangekomen was, ontvangen zou zijn. Hierdoor kreeg ik dan reden en gelegenheid, om te Kairo langeren tijd, dan ik anders gedaan zou hebben, te vertoeven en op mijn gemak de stad te bezigtigen. Kairo is een waar doolhof; de straten slingeren zich tusschen houten huizen met groote balkons, die van boven zoo digt tegen elkander uitspringen, dat de bewoners van de ter wederzijden staande huizen niet naar buiten kunnen zien, zonder met de hoofden aan elkander te bonzen, terwijl, beneden, in vele dier straten geen kameel kan doorgaan. Niettemin heerscht in deze smalle straten eene in de daad schrikwekkende drukte. Menigmaal dringen ezels, kameelen, ruiters en voetgangers zich zoo ineen, dat men bijna wanhoopt er door te geraken; evenwel met dringen en schreeuwen ontwart zich eindelijk het kluwen, en elk trekt vreedzaam zijns wegs. Honden en ezels zijn er te
Kairo nog veel meer dan te Alexandrië, en met de eigenaardige bouwwijze der huizen en de naauwte der straten verzoent men zich eerst dan, wanneer men begint op te merken, dat zij de hitte keeren, die daar buiten, bij voorbeeld op het fraaije plein, naauwelijks te verdragen is. In gezelschap van den Heer von cossel bezigtigde ik de voornaamste moskéën, doorkruiste de bazars, waar men onder anderen alle kleedingstukken, welke men behoeft, terstond gemaakt kan koopen, en bezocht ook een koffijhuis, eene kale ruimte, met lage banken langs de wanden, waarop de gasten met kruiselings onder het lijf geslagene beenen zitten te rooken, gelijk dan trouwens tabakrooken de voorname levensbezigheid van eenen Arabier schijnt te wezen. - Den 20sten Maart was ik op het bekende lievelingsverblijf van den Onderkoning, in de fraaije tuinen van Schubra. De weg naar dit ongeveer een uur van de stad gelegen dorp en lustslot is de eenige rondom Kairo, die eenig lommer aanbiedt, daar hij met zware acaciaboomen beplant is. De tuinen van Schubra overtreffen alles, wat een Europeër, die de keerkringslanden niet doorreisd heeft, zich prachtigs in het plantenrijk verbeelden kan, en zij worden met de grootste netheid, orde en kunde van tuinbouw onderhouden. Men vindt hier alle gewassen der warmere luchtstreek, digte

{==175==} {>>pagina-aanduiding<<}
lanen van citroenboomen, ontzettend groote oranjeboomen, palmen enz. Toen ik den tuin bezocht, waren de rozen aan het opengaan en de jasmijn vervulde alles met zijnen balsemgeur. De lanen zijn met keisteentjes van verschillende kleuren in bonte figuren belegd, waartoe men gladgeslepen steenen van het zeestrand heeft aangebragt. Het hoofdpunt van den tuin is de vierkante marmer-corridor, het lusthuis van mehemed-ali. Het in fantastischen smaak met kunst uitgesneden en met klokjes versierde dak rust op marmeren zuilen; met marmerplaten is de grond bevloerd, en in het midden ziet men een groot waterbekken. In iederen hoek van dezen corridor is een ruim vertrek met divans, en het geheel kan des avonds met gas verlicht worden. Behalve dit prachtgebouw ontmoet men in den tuin nog eenige duivenhuizen, waarin de Pacha voor zijn vermaak duiven houdt. De Pacha houdt zich menigmaal te Schubra op, en was er ook den dag, toen ik er mij bevond, aanwezig. Ik zag hem, omgeven van zijn gevolg, in den tuin zitten. Hoeveel moeite ik mij echter ook gaf, om zijn aangezigt te zien te krijgen, zoo was mij zulks toch niet mogelijk, want ter wederzijden van hem stonden bedienden met waaijers, om de moskieten en vliegen te verjagen. Des namiddags bezocht ik de citadel en het paleis, waarin, daar de Pacha te Schubra was, het mij vergund werd, ook zijne woonvertrekken te bezigtigen. Deze hebben geen Europeesch huisraad. In de rondte loopen divans, en midden in hangen morsige, veronachtzaamde lichtkroonen van Engelsch maaksel, daaronder staat eene tafel van hout, met geel koper en perlemoer ingelegd, een geschenk van den Koning der Franschen. Op de hooggelegene citadel, van welke men de geheele stad kan overzien, wees men mij de plaats, waar, luidens de geruchten, (want historisch is het niet te bewijzen, daar mehemed-ali het ontkent en andere getuigen ontbreken) de
Mamelukken overhoop geschoten werden, behalve een, die met zijn paard de 200 voet hooge steilte afsprong, behouden bleef en nog leeft. De plaats, die voor het tooneel van dit grootsche Oostersche sprookje gehouden wordt, werd mij gelijk aan elken anderen vreemdeling gewezen; evenwel scheen men niet te verlangen, dat ik veel geloof aan het verhaal zou hechten, even min als dat, hetwelk men mij ook vertelde, op de plaats van Oud-Kairo het aloude Babylon zou gestaan hebben.

{==176==} {>>pagina-aanduiding<<}

De reis naar de Piramiden deed ik met von cossel wederom op ezels, buiten onzen wil door meer dan vijftig Bedouïnen begeleid, wier getal zich nog bij elken stap vermeerderde. Allen wilden bij het beklimmen der Piramiden behulpzaam zijn, en daar hiertoe ieder reiziger slechts drie Bedouïnen noodig heeft of gebruiken kan, en er maar twee reizigers waren, kan men beseffen, hoeveel gekrakeel dit tusschen de talrijke mededingers verwekte. Elk dier Bedouïnen kent een woord of tien Engelsch, Fransch of Italiaansch, stelt daaruit zijne aanbiedingen zaam, of legt daarmede uit, wat hem gevraagd wordt; bij het antwoord mengen zich echter de onderscheidene talen soms kluchtig door elkander. De weg naar de Piramiden leidt door heerlijke korenvelden en welig groeijend grasland, want de Nijl zet deze oorden bijna tot aan den voet dier ontzettende steengevaarten onder water. Op weinig afstands van dezelve houdt deze vruchtbaarheid plotseling op, en in hare plaats verschijnt het zand der woestijn. Slechts de grootste der Piramiden is, daar zij trappen heeft, te beklimmen; de middenste is in hare bovendeelen glad, zoodat niemand er op kan geraken, en de derde is, vergeleken met de twee andere, te klein, dan dat men daarvoor de moeite van het beklouteren zou willen nemen. In den omtrek ziet men nog de puinhoopen van vele andere Piramiden liggen. De Heer von cossel en ik maakten ons gereed om de beklimming te beginnen; onze dragoman bleef beneden, om de wacht te houden over ons ontbijt. Naauwelijks waren wij van onze ezels op den grond, of de Bedouïnen hadden ons ook al bij de kraag en trokken ons naar dezen en genen kant. Ik vermaakte mij met het grappige van dit tooneel; maar de Heer von cossel werd geweldig boos, en er bleef wederom geen ander middel over, dan den zoo krachtigen tolk, den stok, ter hand te
nemen, die ons ook oogenblikkelijk rust verschafte. Vervolgens koos ik zes Bedouïnen uit, en naauwelijks was de keus gedaan, of men maakte zich van ons meester, hield ons de handen vast, alsof zij in boeijen gekneld waren; even zoo greep men ons in de lenden, en zoo ging het ijlings naar boven. De treden zijn meer dan eene manslengte hoog; maar met hulp der Bedouïnen, van welke twee van voren trekken, terwijl de derde van achter opstuwt, gaat het zoo tamelijk, mits men onder weg eenige malen uitruste. Van den ongeveer tien voet in het vierkant

{==177==} {>>pagina-aanduiding<<}
breeden top heeft men een wonderschoon vergezigt over Kairo, den Nijl, de groene bouwlanden, de dorpen; dit namelijk heeft men aan den eenen kant der Piramide, aan den anderen... niets. Zoo ver het oog reikt, ziet men daar niets dan eene vreeselijke zandwoestijn, zonder boom of struik, zonder berg of heuvel, niets dan eentoonig zand, een veel doodscher gezigt, dan dat der golvende zee, en beschenen door eene zon zonder schaduw, in de daad een schrikbarende aanblik. Beide naturen zijn er scherp, als met een pennestreek, gescheiden. De vele namen op den top der Piramide lokten mij uit, er ook den mijnen in te griffen; het had moeite in, maar ik volbragt het: mijn naam staat boven op de Piramide bij die van eene menigte beroemde en geleerde reizigers. De Piramide is zoo hoog, dat onze dragoman en de Bedouïnen aan haren voet het voorkomen hadden van kleine kinderen. Het afklimmen is zeer gevaarlijk, daar men gedurig van de eene trede op de andere moet springen en daarbij de geheele hoogte voor de oogen heeft. Nadat wij den top bestegen hadden, bezagen wij ook het inwendige, waartoe wij waskaarsen hadden medegenomen, en vuurtuig, om die te ontsteken. Wij daalden langs de van trappen ontbloote, schuinsliggende steenblokken, kropen door lange smalle gangen, en kwamen op deze wijs in de lijkkamer, welke in het hart van het gebouw ligt; een vertrek, dat door zoo net ineengevoegde granietblokken gevormd wordt, dat men het uit een eenig stuk graniet gehouwen zou wanen. In het midden staat de ontzettend groote, reeds sedert lang ontledigde steenen doodkist. Behalve deze kamer zijn er nog eenige kleinere, van welke wij er slechts eene enkele bezigtigden, en toen, in het zweet onzes aanschijns, naar het daglicht terugkeerden. De togt had eene geweldige krachtinspanning vereischt, en ik bewonderde mijnen reisgezel, dat hij dien, trots zijnen ouderdom, zoo goed had uitgehouden. Na dien arbeid plaatsten wij
ons voor den met hieroglyphen beschreven ingang en hielden ons maal. De Arabieren waren daarbij onze aanschouwers, terwijl sommigen van hen ons allerhande oudheden te koop aanboden, waarbij dan wonderlijke dingen te voorschijn kwamen. Een Bedouïn wilde mij zelfs Engelsche stuivers en halve stuivers van 1826 en 1828, die hij waarschijnlijk van den een' of anderen Engelschman tot backschisch gekregen had, als antiquiteiten verhandelen!

{==178==} {>>pagina-aanduiding<<}

Op den terugweg bezagen wij nog, digt bij de Piramiden, het reusachtige hoofd der Sphinx, wier overige ligchaam diep in het zand begraven ligt. Digt bij den Nijl kwamen wij door het dorp Ghizeh, waar wij een' der beroemde broedovens tot het verkrijgen van kuikens zagen. Om binnen zulk eenen oven te geraken, moet men op handen en voeten door een klein gat in den zijwand kruipen. Het binnenste is zeer eenvoudig: in het midden een gang, ter wederzijden van welken de eijeren in verscheidene afdeelingen op gehakt stroo liggen. Een dak met openingen, waarin glas gezet is, geeft licht, en verhoogt tevens, als in eene trekkast, de hitte, die aanhoudend 35o tot 40o graad (reaumur) bedragen moet. Een oppasser houdt zich onafgebroken bezig met het keeren der eijeren en met op de uitkomende te letten. Het uitbroeden gaat zoo zeker, dat men er steeds op rekenen kan, van de drie eijeren twee kuikens te zullen verkrijgen. In den oven vonden wij geheele korven vol kuikentjes, die eerst denzelfden dag uitgekomen waren. Overigens zijn de eijeren, gelijk ook de hoenders, kleiner dan bij ons, hebbende de grootste eijeren naauwelijks de grootte van die der zoogenaamde Engelsche hoenders; ook is het vleesch van de meestal zeer magere dieren niet zoo smakelijk. Het bezigtigen van dezen oven verschafte ons veel genoegen; maar toch waren wij blijde, uit de drukkende hitte naar buiten te geraken. Den 22sten bezochten wij het versteende bosch, dat anderhalf uur ver in de woestijn ligt, waar thans niets meer groeit. Klaarblijkelijk is het, dat hier vroeger vruchtbare grond moet geweest zijn, want men vindt er een volslagen woud en wel zeer zware, groote boomen; doch alles is in steen veranderd, veel daarvan ook reeds stuk geklopt en verbrijzeld, zoodat men nog slechts weinige geheele boomen vindt; niettemin heb ik den stam van sommige nog ongeschonden gezien, en veel ligt er ook misschien onder
het woestijnzand begraven. Het begrijpt zich van zelf, dat ik een staaltje van dit steenhout met mij naar Berlijn genomen heb. - Om mij van het stof der woestijn te reinigen, nam ik een Arabisch bad met het daarbij behoorende bekende rekken en kneden, tot dat het beengestel van boven tot onder in alle geledingen knakt; eene kunstbewerking, na welke men zich in eenen buitengemeen welbehagelijken toestand bevindt. - Met weinige woorden vermeld ik nog,

{==179==} {>>pagina-aanduiding<<}
dat ik, op het eiland Rhoda, de geheel naar den Europeschen smaak aangelegde, en daarom voor eenen Europeër veel minder bezienswaardige tuinen van ibrahim-pacha bezocht; dat ik op dit eiland den bekenden alouden Nijlmeter bezigtigd heb, aan welken het rijzen van het water waargenomen wordt, en dat ik eindelijk van den mij zoo liefgewordenen reisgenoot, den Heer von cossel, heb moeten scheiden, die met de eerste stoomboot naar Europa terugkeerde. Ik bezocht vervolgens nog den schouwburg, die kleiner dan de Urania te Berlijn is, en alles te zaam genomen een personeel van drie heeren en drie dames bezit. Ook woonde ik in mijn logement het loswikkelen eener Mummie bij, welke een Engelschman uit de puinhoopen van Thebe met zich Nijlafwaarts gesleept had, en in welke hij groote kostbaarheden hoopte te vinden; men vond echter niets dan het uiteenvallend ligchaam van eenen, in zijne veelduizendjarige rust gestoorden doode, wiens ledematen ieder in de handen bleven. Ik trok hem, tot gedachtenis, een paar tanden uit.
Er kwamen brieven uit Europa aan, geruststellende en aangename berigten van huis, ook reizigers, met welke de uitstapjes naar de Piramiden en naar Schubra herhaald werden. Toen ik mijnen brief van den 6 April afzond, had ik vernomen, dat het schip, hetwelk de lichtkroon aan boord had, nabij de kust gezien was; ik had ook een gehoor bij chosrew-bey, den huisminister, gehad, en men had mij doen weten, dat de Onderkoning de kroon te Alexandrië in elkander gezet wenschte te zien, ofschoon hij die eigenlijk voor eene Moskée te Kairo bestemd had, welk gebouw echter tot deszelfs voltooijing nog eenige jaren arbeids zou vereischen. Later moet de Onderkoning evenwel van besluit veranderd zijn, daar hij de lichtkroon te Schubra heeft doen ophangen. Ik was blijde, eindelijk aan het werk te kunnen gaan, en hoopte met de zamenstelling nog spoedig genoeg gereed te zullen zijn, dat de Consul, de Heer von wagener, wanneer hij in de maand Julij zijne verlofsreis naar Berlijn zou aanvaarden, het koninklijke geschenk te Alexandrië zou kunnen zien, en het oordeel van den Onderkoning daarover zou kunnen medenemen. Tevens had ik mij echter moeten verbinden, om, ingevalle de Onderkoning de lichtkroon weder uit elkander wilde doen nemen en te Kairo andermaal ophangen, ook zonder bedenking dezen last op

{==180==} {>>pagina-aanduiding<<}
mij te zullen nemen. De Consul had mij gelast op alles ja te zeggen en mij wegens vergoeding der daardoor aan te groeijen reiskosten gerust gesteld.
Naar wij door eene latere mededeeling uit Kairo vernemen, heeft de Heer imme zijnen last naar wensch vervuld; de Onderkoning heeft zijn genoegen over het fraaije kunstwerk betuigd, en onze landsman zal waarschijnlijk binnen kort hier weder terug zijn en ons mondeling meer vertellen kunnen.

Het leven van de Markiezin de Pompadour.

(Vervolg van bl. 146.)

Het Hoftheater. - Voltaire. - Jean Jacques Rousseau. - De kleine Soupers. - De Hertenwarande.

De Markiezin de pompadour besefte weldra, dat men eenen Koning als lodewijk XV, dien noch droomen van roemrijke nagedachtenis bezig hielden, noch bijzondere smaak voor kunst en wetenschap bezielde, zoo al niet met sprookjes als Sultan schahriar, ten minste door afwisseling van levende beelden den tijd moest verdrijven. De trage en hartstogtelooze Vorst vond het leven onverdragelijk langwijlig. Om deze reden speelde de Markiezin komedie, en wisselde zoo veel mogelijk het kostuum en den geest harer rollen, ten einde lodewijk's aandacht bestendig gespannen te houden. Twintigmaal op éénen dag veranderde zij van kleeding, van gang, van manieren, was nu vrolijk, dan zwaarmoedig, bruiste het eene oogenblik op, en smolt het andere weg in de teederste zachtheid. Vlug en behendig als een vogeltje, wegslepend als eene Syrene, wist zij dagelijks duizenderlei bevallige boerterijen en spelen uit te denken. Bij al deze gedaantewisselingen kwamen haar hare onovertroffene schoonheid en fijne smaak te stade. Niemand verstond zoo voortreffelijk, als zij, door kleeding te werken, en onder de menigvuldige costumes, welke zij heeft uitgedacht, onderscheidde men bijzonder de morgenkleeding, naar haar à la Pompadour genaamd; een digtsluitend lijfkleed naar de Turksche snede, waarin de omtrekken eener schoone leest op het sierlijkst uitkwamen. Niet zelden bragt zij den geheelen voormiddag met haar toilet door, en lodewijk XV

{==181==} {>>pagina-aanduiding<<}
gaf haar daarbij somwijlen eenen goeden raad, met welken zijne schrandere favorite natuurlijk niet verzuimde haar voordeel te doen. Ondanks dit alles werd de Koning het toch eindelijk moede, slechts ééne komediante te hebben. Vruchteloos verkleedde de Markiezin zich nu eens als landmeisje, dan eens als melkboerin, dan weder als geestelijke zuster, of ook als herderin, om lodewijk in de lanen van Versailles te verrassen, of liever zich door hem te laten verrassen. Hoe allerliefst de Koning deze speelsche vermommingen aanvankelijk ook vond, baarde hem allengskens de gedachte, dat hij onder deze duizend metamorphosen toch steeds slechts eene en dezelfde vrouw, met eenen en denzelfden naam, te verwachten had, eene drukkende verveling. Madame de pompadour had dit niet zoodra bemerkt, of zij deed in het muntkabinet een theater oprigten, en koos voor hetzelve akteurs, welke zij waardig genoeg hield, met haar dit tooneel te betreden, voor hetwelk, nevens den Koning, slechts eenige in bijzondere gunst staande hovelingen als aanschouwers toegang hadden. De Hertog de la vallière werd tot directeur gekozen; een Abt vervulde den post van souffleur, en de medespelende leden waren de Hertogen van orleans, van ayen, van nivernais, van duras, de Graaf de maillebois, de Hertog van coigny, de Markies d'entraigues, de Hertogin van bracas, de Gravin d'estrade, Mevrouw d'angevilliers. ‘Om als medelid aangenomen te worden,’ dus heette het onder anderen in de statuten, ‘moet men kunnen bewijzen, reeds bevorens komedie gespeeld te hebben, alzoo niemand als nieuweling dit tooneel betreden mag. - De aktrices alleen hebben het regt, de stukken te kiezen, die opgevoerd zullen worden. - Slechts aan de dames wordt bij de repetitiën
veroorloofd, een half uur te laat te komen; is deze tijd verloopen, zoo hebben zij slechts het regt, de te betalen boete te bepalen.’ - Het tooneel werd met dufresny's le Mariage fait et rompu ingewijd; een gelegenheidsstuk, dat op het huwelijk van Madame de pompadour met lenormant d'etioles zinspeelde. In den beginne werden blijspelen, eindelijk slechts opera's en balletten gegeven. In zang en dans, gelijk ook in het vertoonen van karakterrollen, legde, onder de leden van het tooneeigezelschap, slechts de Markiezin een doorslaand talent aan den dag. In enkele,

{==182==} {>>pagina-aanduiding<<}
vooral in de naïve rollen, was zij onovertreffelijk. Daar ondertusschen slechts de Koning alleen over de entreekaartjes beschikte, was het uiterst moeijelijk tot deze hertogelijke en grafelijke tooneelvertooningen toegang te erlangen; en lodewijk XV was hieromtrent in zijnen schouwburg veel naauwgezetter dan aan zijn hof. Voltaire, die langen tijd er naar gestreefd had, om bij de feesten te Versailles toegelaten te worden, kon er derhalve met regt trotsch op zijn, toen de Koning hem tot zijn hoftheater noodigde. Deze filozoof leed, gelijk de meeste lieden van zijn vernuft, aan het zwak, den staat te willen regeren. Dronken van den roem, dien hij als schrijver behaald had, droomde hij van niets anders meer, dan van staatkundige onderscheiding. Hij hoopte door de gunst der Markiezin de pompadour ambassadeur of minister te worden. En zulks zou hem ook werkelijk gelukt zijn, had hij zijn gedrag ten hove beter berekend; maar op het oogenblik, toen hij reeds waande het doel van al zijn pogen bereikt te hebben, bedierf hij weder alles door eenige weinige geruchtmakende verzen. De dochters der Markiezin konden den dichter deze beleediging nooit vergeven; Madame de pompadour zelve trok zich naderhand zijner slechts weinig aan, en voltaire's staatkundige toekomst was voor hem verloren. Zijne misdaad had daarin bestaan, dat hij de bekoorlijkheden der Markiezin met al te gloeijende kleuren geschilderd had. Om zich over zijne teleurstelling te wreken, wierp hij haar thans tallooze bloesems der poëzij toe; maar in elke bloem lag een heimelijke angel der satyre verborgen.
Desniettemin bleef voltaire Madame de pompadour bestendig toegedaan, zelfs toen nog, toen zij door den Koning niet meer bemind, noch door de hovelingen geacht of gevreesd werd. Marmontel verhaalt, dat hij eens te Ferney aan voltaire zeide: ‘De Markiezin is in ongenade gevallen en gevoelt zich ongelukkig.’ - ‘Welaan dan,’ riep voltaire, ‘laat zij hier komen en tragediën met ons spelen; ik zal de rollen voor haar schrijven, en wel koninklijke rollen. Zij is schoon, en moet het spel der hartstogten goed verstaan.’ - ‘Zij kent evenzeer diepe zielesmart en tranen,’ hernam marmontel. - ‘Des te beter; dan is zij juist, wat wij noodig hebben.’ - ‘Als u dat ernst is, laat mij dan begaan: valt het gemis van het theater te Versailles

{==183==} {>>pagina-aanduiding<<}
haar hard, zoo zal ik haar zeggen, dat het uwe haar verwacht.’ (*)
Duclos en rousseau gingen strenger met de Markiezin te werk. Duclos hield zich voor eenen onpartijdigen maar ook onverbiddelijken geschiedschrijver; maar uit overmatige vrees, voor een' hoofschen flikflooijer gehouden te worden, werd hij in zijn oordeel onregtvaardig. Toen zij eene poging deed om rousseau aan haar te verbinden, schreef de trotsche republikein van Genève haar den volgenden brief: ‘Madame! - Een oogenblik lang hield ik het voor eene vergissing, toen uw gelastigde mij honderd Louisd'or ter hand wilde stellen voor eenige afschriften, die met twaalf francs toereikend betaald zouden geworden zijn; hij heeft mij bewezen, dat ik mij vergiste. Vergun mij nu, ook u van eene vergissing terug te brengen. Besparingen hebben mij in staat gesteld, om mij, na aftrek van alle onkosten, eene zuivere jaarlijksche rente van 540 livres voor al mijn leven te verzekeren. Mijne werkzaamheden verschaffen mij nagenoeg eene gelijke som; dus houde ik nog een aanmerkelijk saldo over. Hiervan maak ik het best mogelijke gebruik, hoezeer ik geene aalmoezen geef. Wierden, tegen verwachting, mijne krachten door ouderdom of ziekte ontoereikend, zoo heb ik eenen vriend.

Parijs, 18 Augustus 1762.

j.j. rousseau.’

Dat na dezen brief alle onderhandeling afgebroken werd, behoeft wel niet gezegd te worden. Desniettemin bleef de Markiezin groote achting voor jean jacques koesteren; en toen eens de Marechale de mirepoix haar aanried, zich om dezen nachtuil niet te bekommeren, antwoordde Madame de pompadour: ‘Ja zeker, een uil is hij, maar een uil van minerva.’
Om zich in hare koninklijke magt te bevestigen, besloot de Markiezin Koningin van Frankrijk te worden, en door priesterlijke inzegening met lodewijk XV een regt op den troon te verwerven. De Prins van soubise, die onder hare gunstelingen behoorde, nam op zich, in de orde der Jezuiten eenen geestelijke te zoeken, die haar de biecht afnemen en absolutie wegens de aan het hof begane zonden

{==184==} {>>pagina-aanduiding<<}
zou willen geven. Deze man was weldra gevonden in den persoon van Pater de sacy. In den geestelijken stand had hij de beschaafde manieren van eenen echten Edelman behouden, wist naar de zeden zijner eeuw te leven, en spotte zelfs somwijlen met de regelen zijner orde. Toen de Prins van soubise bij hem met zijn verlangen voor den dag kwam, maakte hij aanvankelijk zwarigheden. ‘Gij moet bedenken,’ sprak hierop de gunsteling tot den kloosterbroeder, ‘dat er uit den biechtstoel der Markiezin naar dien des Konings slechts ééne schrede is.’ Deze aanmerking maakte de sacy op het bijzondere zijner betrekking oplettend, en bewoog hem eindelijk, om zich bij Madame de pompadour te laten aanmelden. Zij ontving hem allervriendelijkst, en niet zonder trotsch er op te wezen, dat men haar als biechtvader eenen man toezond, die eerst even te voren tot Proeuratorgeneraal der Missiën benoemd was. Tot nog toe had de Markiezin de partij der Jezuiten ten hove tegen zich gehad; de Koningin, de Dauphijn, Pater griffet, de Kardinaal de luynes, de Bisschop van Verdun, de Heer de nicolai en anderen koesterden de hoop, haar vroeg of laat, als eene ongeloovige, uit de nabijheid van den troon te verdringen. Derhalve kon haar de betrekking met eenen zoo hoog in aanzien staanden Jezuit niet anders dan voordeelig zijn. Zij zette dus al hare innemende, genegenheidwinnende kunstgrepen tegen den biechtvader te werk, en legde nimmer meer geest en schoonheid aan den dag. Zeven- of achtmaal bezocht de sacy de Markiezin, en telkens had zij den Pater door duizend andere dingen zoozeer weten te boeijen en weg te slepen, dat hij daardoor het eigenlijke doel van zijn bezoek, de biecht en de absolutie, ganschelijk vergat. Het eerste gevolg hiervan
was, dat geheel Parijs, wulpsch en beuzelend, gelijk het destijds meer dan immer was, over deze zamenkomsten snapte, spotgedichten op de sacy en de pompadour maakte, en dat inzonderheid piron zich de bitterste uitvallen veroorloofde. Ook in het ordeshuis der Jezuiten was de zaak geen geheim gebleven; de Raad van Tienen was verontwaardigd, en eischte van den Procurator-generaal, dat hij zich zou verantwoorden. Het onderzoek tegen de sacy eindigde met het uitdrukkelijke bevel, aan de Markiezin zelve te belijden, dat hij verkeerd gehandeld had, en dat hij haar zijnen geestelijken bijstand moest weigeren.

{==185==} {>>pagina-aanduiding<<}

Dienvolgens verscheen de Pater voor de laatste maal bij Madame de pompadour, en gaf haar te kennen, dat zij de gevraagde absolutie niet verkrijgen kon. Haar verblijf aan het hof, de verwijdering van haren man, de geruchten van hare betrekking met den Koning, enz. maakten niet alleen de absolutie onmogelijk, maar zelfs hare veroordeeling onvermijdelijk. Wilde zij zich weder met de kerk verzoenen, zoo moest zij tot haren regtmatigen echtgenoot terugkeeren, of ten minste het hof verlaten, en hare naasten, aan welke zij ergernis gegeven had, door eenen beteren levenswandel trachten te stichten.
De Markiezin de pompadour hoorde deze verklaring zoo onbewogen als een standbeeld aan. Doch naauwelijks had Pater de sacy het laatste woord gesproken, of haar lang bedwongen toorn brak in lichtelaaije vlammen uit. ‘Pater,’ riep zij op een' gebiedenden toon, hoofd en nek trotschelijk naar achteren buigende en hem met vernietiging dreigende blikken aanziende, ‘gij zijt een zot en daarbij een bedrieger; hebt gij mij verstaan? Gij hebt uw fortuin met voeten geschopt, uwe achtbaarheid gekrenkt, uw geestelijk ambt misbruikt. Ik weet het wel, gij en uw Jezuïten-rot zoudt mij gaarne uit 's Konings nabijheid verbannen; maar zoo zwak en wankelend als gijlieden mij waant, zoo sterk en magtig ben ik; - en al kwamen al de Jezuïten op de gansche wereld mij trotseren, ik zal op den troon blijven, en zij zullen niet alleen van het hof verdreven, maar ook uit het koningrijk verbannen worden!’
Met deze woorden was de val der Jezuïten in Frankrijk beslist; dier Jezuïten, die gemeend hadden, in de Markiezin de pompadour, even als in Madame de chateauroux, slechts de Koningin van den dag voor zich te hebben. Zij hadden zich omtrent de wilskracht, gelijk ook omtrent den ongemeen sterken invloed der nieuwe favoriete, deerlijk misrekend.
De Markiezin was van nature in vele opzigten met eenen edelen aanleg van geest begaafd, en fijne smaak voor kunst hebben zelfs hare verbitterdste vijanden haar niet ontzegd. Ook bij den Koning wilde zij lust en genegenheid daarvoor doen ontstaan, en beproefde te dezen aanzien alle bedenkelijke middelen, om hem uit zijne slaperigheid te trekken. Maar lodewijk XV begreep het niet, zoo als zijn voorganger, dat grootsche kunstwerken dikwerf den roem der Vor-
{==186==} {>>pagina-aanduiding<<}
sten vereeuwigen. Madame de pompadour ontwierp menigerlei plans tot verfraaijing van Parijs. Woest liggende ruimten moesten bebouwd en met lanen en standbeelden versierd worden; de galerijen van het Louvre wilde zij doen herstellen en de schilderwerken van alle scholen daarin vereenigen, en dergelijke meer; maar lodewijk XV was al te gierig, en vreesde, dat hij, om de kosten dier ondernemingen te bestrijden, misschien zijne bijzondere domeinen zou moeten aantasten, zonder nog te rekenen, dat men aan de beroemde meesters van dien tijd hunne schilderstukken niet duur genoeg betalen kon. Zoo wilde Madame de pompadour onder anderen ook de Cité (de op een eiland gelegene binnenstad, het oudste deel van Parijs) doen herbouwen. Het den Koning voorgelegde plan tot uitvoering van dit ontwerp was onder de oogen der Markiezin geteekend geworden. Er moesten prachtige gebouwen opgerigt, en de voornaamste verdieping derzelve met een doorloopend balkon voorzien worden, om aan de voetgangers ter wederzijde van de straat daaronder beschutting tegen zonnehitte en regen te verschaffen. Toen men echter de zestien kerken der Cité tegen den grond gehaald had, begon het kapittel van Notre Dame, (de in de Cité gelegene hoofdkerk van Parijs) gelijk ook de overige geestelijkheid, vertoogen
daartegen in te leveren. De Koning trok zijne toestemming in, en tot op den huidigen dag is de Cité de sluiphoek der laagste schanddaden gebleven. Ook het plan van Madame de pompadour, om, behalve het Hôtel-Dieu, nog een tweede gasthuis te bouwen, mislukte; hoezeer zij den Koning voorstelde, hoe beklagelijk het was, wanneer twee zieken op dezelfde legerstede naar genezing moesten smachten, en dat wel in een land als Frankrijk. Zij was destijds te Versailles de eenige voorspraak der armen. Op haar aanzoek om een tweede hospitaal antwoordde lodewijk XV haar: ‘Hebben wij niet een jagthuis te Choisy? Heb ik niet het bouwen van Bellevue tot ons genoegen en dat van St. Sulpice ter eere Gods bewilligd?’ De Koning geloofde alleen aan God, aan zichzelven en aan zijne maitres. Slechts daardoor, dat de Markiezin onophoudelijk herhaalde, dat zij hare nagedachtenis door het een of ander grootsch gedenkstuk bij de nakomelingschap in eere moest brengen, gelukte het haar, de Militaire School te doen bouwen. Hetgeen, waardoor zij zich echter bij Frankrijk het verdienstelijkst gemaakt heeft,

{==187==} {>>pagina-aanduiding<<}
is het stichten der groote porselein-fabrijk van Sèvres, door welke de Franschen niet alleen van Saksen en China, waar zij te voren jaarlijks voor 500,000 livres koopen moesten, onafhankelijk werden, maar zelfs weldra voor een millioen van dit fabrijkaat naar buitenslands uitvoerden. Eindelijk heeft Madame de pompadour het ontwerp tot het wederopbouwen der kerk van de boetvaardige Magdalene gevormd, in welke kerk zij het liefst hare gebeden verrigtte.
Wanneer lodewijk XV overal, op de jagt, in den schouwburg, in het park, door zijne gewone verveling gekweld werd, verschaften hem somwijlen de kleine soupers van Versailles afleiding. Na zulk een maal vervingen fijnere of grovere kwinkslagen en geestigheden elkander onophoudelijk, en de Koning werd daarbij dan wel eens zoo in vuur gebragt, dat hij zelfs verzen improviseerde; zoo b.v., toen men eens schertsend adam's ongeluk in en buiten het Paradijs beklaagde, vulde lod-ewijk de Jeremiade met het volgende couplet aan:

‘In 't Paradijs leed adam ras 
Gebrek met ééne vrouw, 
Als moeder eva knorrig was 
En hem niet kussen wou. 
God dank, dat leed is nu voorbij; 
Bij honderd staat het kussen vrij.’ 

Lodewijk XV zelf had dus soms zijne poëtische oogenblikken, en zijne verzen waren dan van eenen aard, dat anacreon, wat het denkbeeld betreft, zich daarover niet geschaamd zou hebben.
Wat deed intusschen de Koningin, tijdens het houden dier meer dan galante kleine soupers, het spelen van comcdie en de bacchanalia, die elkander onophoudelijk vervingen? De Koningin bezocht vlijtig de kerken, en bad God, dat Hij Frankrijk beschermen mogt. Gelijk men weet, was Madame de pompadour eene harer staatdames; maar de staatdame en de Koningin zagen elkander nooit. Toen eens de Koning op zekeren dag met zijne favorite in het park van Versailles wandelde, prezen zij, omdat zij op het oogenblik niets beters te doen wisten, om het zeerst de voortreffelijkheden dier goede marie leczinska. ‘Markiezin,’ zeî lodewijk, ‘doe mij het genoegen en breng aan de Koningin in mijnen naam die bloemen, welke gij voor mij geplukt hebt.’ Madame

{==188==} {>>pagina-aanduiding<<}
de pompadour liet zich hiertoe niet lang noodigen; het was de eerste maal, dat zij iets voor de Koningin deed. Zij begroette haar dan, overhandigde het bouquet, en boog zich, om weder te vertrekken; maar maria leczinska verzocht haar te blijven en iets te zingen, daar, zeide zij, zij wonderen van de stem harer staatdame had hooren verhalen. De Markiezin gevoelde zich daardoor beleedigd en verzocht verschooning, dat zij aan het verzoek niet kon voldoen. Hierop verzocht de Koningin niet verder, maar gebood haar te zingen. Madame de pompadour deed het dan ook, doch koos opzettelijk een air uit de Armide, dat met de woorden begint: ‘Eindelijk is hij in mijn magt.’
Uit de klasse des volks ontsproten en op den troon van bianca van Kastilië verheven, de filosofie beschermende en de magt der geestelijkheid fnuikende, en den adel even weinig verschoonende als de lagere standen, werd de Markiezin eene der duizenderlei kleinere oorzaken van de Fransche omwenteling. Madame dubarry deed niets anders dan het voorbeeld harer voorgangster volgen, toen zij eenen edelen Hertog eenen aap noemde, en deze, zich naderhand ten hove doende aandienen, de woorden bezigde: ‘Meld den sapajou van Mevrouw de Gravin dubarry.’ Het familie- en wapenboek van dezen tijd zou aanmerkelijk in grootte moeten aangroeijen, wanneer men daarin al de spottitels wilde opnemen, waarmedc 's Konings maitressen den adel bestempelden, en meer dan één luisterrijke naam, dien Frankrijk gewoon was met trotschheid te noemen, heeft onder deze hovelingsregering zijnen glans verloren. - Tegen den Abt de bernis liet eens Madame de pompadour zich uit: ‘Niet genoeg, dat gcheel de adel voor mijne voeten kruipt, zelfs mijnen schoothond vervelen de huldigingen dier pluimstrijkers.’ De Markiezin heerschte zoo onbeperkt, dat, toen eens na het middagmaal een grijsaard den Koning naderde en dien overluid verzocht, een goed woord voor hem bij Madame de pompadour te willen doen, alle aanwezigen, de Markiezin uitgezonderd, hardop lachten.
Nogtans zou damiens' moordaanslag bijna haren val berokkend hebben. Toen lodewijk XV eenige uren lang waande op zijn sterfbed te liggen, trad zijn woest en schandelijk leven hem als een schrikbeeld voor den geest; en het scheelde weinig, of hij zou, met het voornemen om van nu af aan alle praal en lust vaarwel te zeggen, ook aan de

{==189==} {>>pagina-aanduiding<<}
Markiezin haar afscheid gegeven hebben. Maar Madame de pompadour verstond de kunst, om den Koning te begoochelen, en zij vatte de teugels van het bewind des koningrijks weder op. Zij maakte hem diets, dat de Engelschen aan damiens het moordmes in de hand gegeven hadden, omdat zij voor een verbond tusschen Frankrijk en Oostenrijk beducht waren. In Frankrijk, beweerde zij, wilden zij eene andere regering invoeren, omdat hun de toestand aldaar gevaarlijker voor hen toescheen, dan hij ooit geweest was; en hierom stookten zij den hevigen partijkamp aan tusschen de Jansenisten en Molinisten, tusschen de geestelijkheid en de parlementen, tusschen de aanhangers der Markiezin de pompadour - als vrienden van maria theresia en van de filozofen - en derzelver doodvijanden, de partij van den Dauphijn, (eenen Prins desgelijks zonder geest of kracht.) Door het vermoorden van lodewijk XV zou deze laatste partij aan de regering gekomen zijn, en zou de gevaarlijke invloed der Engelschen, begunstigd door de Jezuïten, weder speelruimte in Frankrijk gewonnen hebben. Ongeveer op deze wijs stelde de Markiezin bij den Koning den zamenhang der gebeurtenissen voor, en de meeste geschiedschrijvers hebben haar niet weêrsproken.
Madame de maintenon had minder moeite, om aan lodewijk XIV verstrooijing te verschaffen, dan de Markiezin de pompadour ten opzigte van lodewijk XV. De eerste Vorst was oud, en nog altijd eenigzins bezorgd voor Frankrijks welvaart en zijne eigene zaligheid; maar de ander was jong, verzadigd van alle vermaken, en had bijna een walg van zijn leven. Hierom moest dan ook de Markiezin aanhoudend op nieuwe middelen denken, om hem afleiding te verschaffen. In het park van Versailles, aan den zoom van het bosch, waar de weg naar Saint Germain leidt, deed zij eene romantische hermitaadje bouwen. Uitwendig gezien, was het in alle opzigten eene sombere kluizenaarshut; maar naauwelijks had men den voet over den drempel gezet, of het verbaasde oog zocht vruchteloos een rustpunt, verblind, gelijk het werd, door alle voorwerpen van kunst en van het fijnste levensgenot. Van loo, boucher, de latour hadden wanden en zolderingen met de lieftalligste voorwerpen der Grieksche fabelleer bevolkt. Cytherê, hebe, de jagende diana, Najaden en Hamadryaden, waren in alle houdingen en groeperingen tot in het oneindige herhaald.

{==190==} {>>pagina-aanduiding<<}
Aan deze hermitaadje grensde een ware toovertuin en een met standbeelden bevolkte boschaadje, waarin overal geurige bogengangen, priëelen, eenzame, heimelijk verborgene lanen en rustplaatsjes te vinden waren. Midden in dezen uitgestrekten tuin was eene boerderij aangelegd, met alles wat daartoe behoort, koeijen, schapen, geiten. Dagelijks ging Madame de pompadour in persoon het opzigt over den aanleg dezer hermitaadje houden; en tegen het eind der lente, toen het bosch in volle blad stond, heesters en vruchtboomen bloeiden, en weiden en beemden als een bloemtapijt schitterden, noodigde zij den Koning uit, om in deze kluis, waar zij eens hare dagen dacht te eindigen, het ontbijt met haar te gaan nemen. ‘Het is toch een zonderling iets, dat zij, die veel ondervinding in de liefde gehad hebben, zoo gaarne in de eenzaamheid hun leven besluiten; en gij, Mevrouw de Markiezin, wilt dan hierin ook geene uitzondering maken?’ antwoordde de Koning al lagchende op hare uitnoodiging. Een kamerheer verzelde hen naar de hermitaadje. Toen lodewijk XV het stroodak in het oog kreeg, begon hij te gelooven, dat Madame de pompadour in vollen ernst zich aan het geruisch der wereld onttrekken wilde en van zins was hem nu reeds op den soberen kost van eenen kluizenaar te onthalen. In dit denkbeeld ging hij de werf der boerderij over, en was door alles, wat hij daar reeds zag, zoo verrast, dat hij naauwelijks bemerkte, hoe hem uit het poortje der kluis eene jonge boerin te gemoet kwam. Zij groette hem met landelijke lieftalligheid, en bad hem, haar door de geurige bosketten naar de boerenstulp te willen volgen. Waarlijk een allerliefst vrolijk ding! dacht lodewijk, en de hermitaadje begon hem reeds beter te bevallen. Toen hij aan de boerenwoning zelve gekomen was, huppelde een nog aanminniger boerinnetje uit de deur naar buiten, en bood hem, sierlijk nijgende, eene kom met warme
melk aan. De Koning stond over de bekoorlijkheid van deze, als een Zwitsersch landmeisje gekleede verschijning geheel verrukt, die, in witte keurs en hemelblaauwen rok, een klein hoedje op de vlechten gedrukt, voor hem stond, en toen de Koning haar met strakken, brandenden blik in het aangezigt zag, bedeesd als een vijftienjarig meisje de oogen nedersloeg, terwijl de lelieblanke arm hem de melkkom voorhield. Zij droeg een klein gouden kruis om den hals, half verscholen achter eenen ruiker van ro-
{==191==} {>>pagina-aanduiding<<}
zen, die aan haren boezem schenen te ontluiken. Wat den Koning het meest verlustigde, was, te zien, hoe twee als uit het fijnste marmer gebeitelde voetjes in een paar zware boerenschoenen staken. Aan dit meesterwerk der natuur, dat nergens zijns gelijken had, herkende lodewijk ten laatste de Markiezin de pompadour, die hem nu in de hermitaadje binnenleidde, om getuige te zijn van zijne verbazing over al de heerlijkheden, welke zij in dit landelijk verblijf verzameld had. - Op deze wijs is het beruchte Parc-aux-Cerfs ontstaan.
Toen nu ten langen laatste Madame de pompadour al hare metamorphosen uitgeput had, bevolkte zij de hermitaadje met boerinnetjes, nonnetjes, herderinnetjes enz., die, met nieuwere en jongere bekoorlijkheden, de rol voortspeelden, welke zij zoo lang en met zoo veel geest en aanlokkelijkheid had weten vol te houden. Haar doel was te heerschen, en wel niet alleen over lodewijk's hart, maar ook over het lot van Frankrijk; en terwijl de Koning zijne regering in de Hertenwarande oefende, voerde zij den schepter te Versailles.

Staatkunde van den Koning en van de Markiezin de Pompadour. - Madame de Choiseul. - De Filozofen te Versailles. - De Sybille. - De Maarschalk de Richelieu. - Droeve voorgevoelens.

Het stelsel der staatkunde van Madame de pompabour te bestuderen, is eene moeijelijke opgaaf, zoo zij al inderdaad eenig vast stelsel gehad heeft. Denkbeelden zeker kan men haar niet ontzeggen; maar meestal was hare staatkunde een verward mengelmoes van luimen. Overigens volgde de Hertog de choiseul, die drie ministeriéle portefeuilles in zich vereenigde en geheel de klem der regering in handen had, letterlijk de staatkunde der Markiezin, daar hij het stelsel van lodewijk XIV overhoop wierp, zich met Oostenrijk verbond, en eene ligue of, om eigenlijk te spreken, een familieverdrag, tusschen de bourbons in Frankrijk, Italië en Spanje herstelde. Door Madame de pompadour's staatkunde kwam Corsika weder aan Frankrijk, en alzoo heeft bonaparte, die in 1764 geboren werd, toen de Markiezin stierf, aan deze zijn Fransch burgerschap te danken.
De vrouwen leven eigenlijk niet in de toekomst; hare

{==192==} {>>pagina-aanduiding<<}
heerschappij duurt van den eenen dag tot den anderen, want het is de heerschappij der schoonheid, en deze kan in den loop des tijds slechts verliezen. Schrandere vrouwen, die de wereld hebben willen regeren, hebben nooit de aan den afgelegen gezigteinder opstijgende onweêrswolken bemerkt; zij verstonden wel, rondom zich, maar niet verre van zich af te zien. ‘Après moi le déluge!’ zeide Madame de pompadour.
De achttiende eeuw levert verrassende contrasten. De eerste Minister na den Kardinaal de fleury was de Markiezin de pompadour. Onder den Kardinaal nam de Godsdienst (dat is te zeggen de Kerk) blindelings den Troon in hare bescherming tegen de Parlementen. Met de Markiezin won de Filozofie in magt, en gebruikte beurtelings, nu tegen de geestelijkheid, dan tegen het Parlement, hare scherpsnijdende wapenen. Onder Madame de pompadour zou de Koning, wanneer hij slechts zoo doortastend als zij geweest ware, meer Koning geworden zijn dan ooit. De Kardinaal was karig met geld; de Markiezin verkwistte het, gelijk alle maitressen; doch zij deed zulks, omdat, volgens haar gevoelen, het geld, van den troon uitvloeijende, zich als een weldadige stroom door alle deelen van den staat behoorde te verspreiden. De Kardinaal was van Oostenrijk afkeerig en begunstigde Pruissen; de Markiezin voerde oorlog tegen frederik II, om maria theresia te believen. Men heeft de nederlaag bij Rossbach haar tot een verwijt gemaakt; maar, vroeg zij, kan ik dan helden maken?
Sommige geschiedschrijvers hebben reeds getwijfeld, of zij wel met regt al de laagheden der regering van lodewijk XV op rekening der Markiezin de pompadour konden schuiven. Deze vrouw geraakte ten toppunt van magt, toen de glans van het koningschap reeds begonnen was voor de verlichting der eeuw te verbleeken. Te Versailles bleef niets meer te doen, omdat te Parijs voltaire, montesquieu, jean jacques, diderot de magt reeds aan zich getrokken hadden. De Markiezin zag haren toestand in; derhalve nam zij de filozofen, die haar gevaarlijk hadden kunnen worden, tegen hunne vijanden in hare bescherming. Misschien had zij een voorgevoel, dat de stroom, die zich een nieuw bed zocht te banen, niet meer te stuiten was, noch door haar noch na haar; en kenmerkend is het, dat al de schilders, die Madame de pompadour afgebeeld hebben, nimmer hebben ver-
{==193==} {>>pagina-aanduiding<<}
geten, aan haar portret, als attribuut, een dier boeken, toe te geven, van welke men beweert, dat zij de omwenteling van 1789 veroorzaakt hebben; nu eens is het de Encyclopedie, dat filozofische woordenboek, dan weder de Esprit des Lois, of het Contrat Social.
Het ergste verwijt, dat men aan Madame de pompadour kan doen, is over hare wraakzucht. Wegens een eenig woord deed zij latude in de Bastille werpen. Om eene versstrophe, die haar misviel, moest de Minister maurepas in ballingschap gaan. frederik de Groote noemde haren invloed eens de heerschappij van den onderrok; daarom had hij, in den zevenjarigen oorlog, de Markiezin tegen zich.
Lodewijk XV verkeerde in het denkbeeld, dat men volstrekt lijdelijk moest blijven omtrent Gods beschikkingen: dat het derhalve belagchelijk was, als de Ministers over het lot van Frankrijk met elkander beraadslaagden. ‘Gij ziet het immers,’ sprak hij eens tot den Maarschalk de richelieu; ‘daar zitten zij nu bij elkander; ieder heeft eene verschillende meening, en ten slotte kiezen zij de slechtste!’ Nooit zag men hem met een eigen gevoelen in zijnen Raad komen; hij nam niet eens de moeite mede te spreken. ‘Wat kan het schelen?’ zei hij tegen Madame de pompadour: ‘ontstaan al uit hetgeen zij beginnen kleine stormen, wij zitten veilig genoeg.’ Had de Koning, toen hij stormen zag naderen, kracht en wil genoeg bezeten, om de dreigende wolkjes uiteen te drijven, bezwaarlijk zou er dan dat vreeselijke onweder zamengepakt zijn, dat kort daarna den troon verbrijzeld heeft.
Gewetenloos moet de pompadour wel geweest zijn, om hare belangen te kunnen bevorderen, en hare stelling aan het hoofd der regeringsmagt in Frankrijk te kunnen behouden. Zij verjoeg de Jezuïten, om zich vrienden in het Parlement te verwerven; zij zond het Parlement in ballingschap, om de geestelijkheid op hare zijde te brengen. Zij schiep de schandelijke Hertenwarande, om geene hofdame nevens zich te laten oprijzen; en toen eindelijk de haat en de verachting van geheel Frankrijk op haar gerigt waren, smeekte zij lodewijk XV: ‘Sire, houd mij bij u; ik bescherm het koninklijke hoofd, door al de verbittering van Frankrijk op het mijne te laden. Voor het koningschap is een zware tijd op handen; ben ik niet meer aan het hof, zoo zouden alle

{==194==} {>>pagina-aanduiding<<}
aanvallen, die thans op de Markiezin de pompadour gerigt zijn, lodewijk XV zelven ten voorwerp nemen.’
Onder de stoute ondernemingen, om de Markiezin van haren troon te bonzen, is de merkwaardigste die, waarvan wij het verhaal hier willen laten volgen.
De Heer d'argenson en Madame d'estrade hadden besloten, de jonge en schoone Mevrouw de choiseul, de gemalin van een' gewezen speelmakker des Dauphijns, op den troon der vorstelijke gunst te verheffen. De intrigue werd met zoo veel kunst beraamd, dat de Koning haar werkelijk een rendez-vous gaf. Groote beweging heerschte op het vastgestelde uur in het kabinet van den Minister. De Heer d'argenson en Madame d'estrade wachteden met ongeduld. Quesnai, lijfarts van den Koning en van de favorite, was tegewoordig. Eindelijk kwam Madame de choiseul van den Koning terug. Madame d'estrade vloog haar met opene armen te gemoet.
‘Welnu?’ vroeg de hofdame.
‘Ja, de Koning bemint mij,’ antwoordde Madame de choiseul; ‘de Markiezin krijgt haar afscheid; hij heeft er mij zijn woord van eer op gegeven.’
Op deze woorden brak luide vreugd in het kabinet uit. Quesnai was, gelijk men weet, Madame de pompadour bijzonder toegedaan, maar ook tevens de vriend van Madame d'estrade. Om deze laatste reden had de Minister d'argenson gemeend, dat hij bij deze intrigue ten minste neutraal zou blijven.
‘Dokter,’ sprak hij tot quesnai, ‘voor u verandert niets, wij hopen dat gij bij ons blijft.’
‘Heer Graaf,’ hernam de lijfarts koel en stord van zijnen stoel op, ‘ik was aan Mevrouw de Markiezin de pompadour in den tijd van haar geluk verknocht; ik zal haar ook in de dagen harer ongenade niet verlaten.’
Met deze woorden ging hij de kamer uit.
Deze man, met eenigzins ronde, zoo niet boersche manieren, bewoonde een klein, ingestoken appartement boven de vertrekken der Markiezin, en hield zich onafgebroken met staatshuishoudkunde bezig. Alle meest uitstekende filosofen van dien tijd telde hij onder zijne vrienden. Diegenen hunner, die geenen toegang ten hove hadden, kwamen ten minste eenmaal in de maand bij quesnai, om het middagmaal bij hem te nemen en een uurtje regt opgeruimd te slij-
{==195==} {>>pagina-aanduiding<<}
ten. Marmontel verhaalt, hoe hij zelf, in gezelschap van diderot, d'alembert, duclos, helvetius, turgot, buffon, bij den dokter gegeten heeft. En terwijl beneden over vrede en oorlog, over de keus der ministers, over het terugroepen der Jezuïten, het verbannen der Parlementen, het lot van Frankrijk beraadslaagd werd, bereidde men boven, zonder het te weten en zonder andere middelen dan de nieuwe denkbeelden, de omkeering van het lot der geheele wereld. In het entresol brak men af, wat in de bel-étage gebouwd werd. Eens kwam de Markiezin zelve naar boven, om de gasten van haren lijfarts, welke zij beneden niet ontvangen kon, aan tafel te zien en met hen te snappen. Lodewijk XV heeft naderhand quesnai, in de kamer zelve zijner favorite, in den adelstand verheven.
Omstreeks dezen zelfden tijd trok eene beroemde waarzegster, de zoogenaamde Sibylle bontemps, de aandacht der residentie en der hoofdstad. De Markiezin de pompadour zelve stond verbaasd over hare voorspellingen. Twee harer Ministers, de Abt de bernis en de Hertog van choiseul, sloegen er stijf en sterk geloof aan. Zij had hun reeds in hunne jeugd verkondigd, dat zij eens tot de hoogste waardigheden zouden geraken. De Markiezin wilde volstrekt, dat Jufvrouw bontemps haar goed geluk zou zeggen. Om de Sibylle te misleiden, deed zij haar bij de nicht van eenen kamerdienaar van den Heer de gontaud, welke Edelman zeer in haar vertrouwen was, ontbieden. In het kamertje van dit meisje wachtte zij de waarzegster af; de Hertog de gontaud, die Madame de pompadour derwaarts verzeld had, was in een aangrenzend kabinet verborgen, en hare kamenier, Madame du hausset, zat naast haar aan den haard.
De profetes liet niet lang op zich wachten. De Markiezin, zonder eenigen hoofschen zwier, had eene negligémuts op, en was overigens als een meisje uit den burgerstand gekleed. Volgens voorschrift der waarzegster had men eene koffijkan en kopjes gereed gezet. Zoodra zij gekomen was, deed zij de koffij zetten, nam de handen der Markiezin, om de liniën daarin te bestuderen, trok een' spiegel uit den zak en zeide: ‘Laat eens zien, hoe uw beeld zich hierin vertoont. Na duizenderlei andere ceremoniën, onderzocht zij eindelijk de figuren, welke het koffijdik vormde, en gaf toen, met plegtig verhevene stem, de volgende profetie:

{==196==} {>>pagina-aanduiding<<}
‘Niet schoon, niet leelijk; ik zie eenen helderen hemel; - daar schijnt het te rijzen; de liniën loopen opwaarts; dat beteekent eer en huldiging; - daar goudkleurige wolken, die u omgeven; - ziet gij dat schip in volle zee, hoe het met goeden wind voortzeilt? Gij zijt er op, en het draagt u naar een overheerlijk land, welks Koningin gij worden.... Halt! Pas op! Is dat niet een reus? - Goud en zilver; wolken hier, wolken daar.... Maar gij hebt niets te vreezen. Het schip zal eenige malen gevaar loopen, maar vergaan zal het niet.’ Met deze woorden eindigde de Sibylle hare voorspelling. Al sidderende vroeg de Markiezin, of zij ook spoedig en aan welke ziekte zij sterven zou. ‘Hiervan spreek ik nooit,’ gaf de Sibylle ten antwoord. - ‘Zoo al niet den tijd, zoo zeg mij dan ten minste de wijze van mijnen dood,’ herhaalde Madame de pompadour. ‘Gij zult tijd hebben om tot inkeer te komen!’ De waarzegster werd betaald en ging heen. De gontaud trad het vertrek binnen. ‘Welnu, Hertog,’ vroeg de Markiezin, ‘gij hebt alles gehoord?’ - ‘Ja, 't is opmerkelijk,’ hernam deze; ‘maar toch het waren woorden als de wolken, waarvan zij sprak; men kan er uit maken, wat men wil.’

(Het vervolg en slot hierna.)




Nog iets over het woord onderhavig.

Zonder den handschoen te willen toewerpen aan batavus, die, door de reuzen-wapenrusting van bilderdijk gedekt, het oordeel der verfoeijing tegen onderhavig heeft ingeroepen, in het Mengelwerk der Vaderlandsche Letteroefeningen, Julij 1845, bl. 453, veroorloove ik mij, eenige vragen aan onze Nederlandsche taalkenners voor te stellen.
Ik wil niet naar de oorzaak vragen, waarom bilderdijk zoo ontevreden was, of partijdig, of hoe moet het heeten, ten aanzien van Duitschland, dat hij er meermalen het scheldwoord mof op toepast? maar zoude het niet dienstig zijn, dat batavus duidelijker opgaf wat hij door moffentaal verstaat?
In den gemeenzamen spreektrant gebruikt men het woord mof van het land, van een' inwoner, van de taal - van Westphalen, en hecht er het denkbeeld aan van lomp en onhebbelijk; maar houdt dit ook steek en komt het te pas

{==197==} {>>pagina-aanduiding<<}
bij het onderzoek van eenig taaleigen en dialekt? Elke tongval toch, hoe grof, hoe afwijkend, hoe gemengd, hoe bedorven, in vergelijking tot de gevestigde, beschaafde, klassieke taal, waarvan hij een bestanddeel is, is, als zoodanig, geen voorwerp van verachting, maar van des te zorgvuldiger beschouwing. En voor wie zich met de Duitsche taal in 't algemeen, of met een' harer hoofdtakken, bezig houdt, staat het Westphaalsch dialekt even zoo zeer te raadplegen als andere aangrenzende. Wie hierin geen vreemdeling is, kent er ook de hier en daar gedrukte taalproeven van.
De gelegenheid ontbreekt mij thans van veel hulpmiddelen te raadplegen: onderhavig, of een er naar zwemend woord, tref ik echter in het Hoogduitsch niet aan. Is het Plat Duitsch, Westphaalsch, Nederrijnsch? Is het, misschien, meer bepaaldelijk, en bij uitsluiting, Groningsch, of Overijsselsch, of Geldersch? Even min. Van waar en wanneer is dan dit afschuwelijk woord ingeslopen in onze Nederduitsche taal?
Zoo ver ik weet, ontbreekt ons nog een woordenboek van deze taal, hetwelk bij elk woord den oudsten Schrijver aanwijst bij wien het voorkomt. Hoe zullen wij dan den tijd, en het land, van de geboorte bepalen? In afwachting van betere overtuiging geloof ik tot nu toe, dat onderhavig met goed regt in onze Nederduitsche taal te huis behoort. Wordt niet het Etymologicum Teutonicae linguae aangemerkt als eene bewaarplaats onzer zuivere, althans oudere, taal? Aldaar vindt men: onder-haevigh, onder-hevigh: obnoxius, subjectus, enz. (Uitg. van van hasselt, IIe Deel ll. 445.), zonder eenige aanwijzing, waarop hier wel te letten is, dat het tot een' bijzonderen tongval behoort, zoo als kiliaan elders meermalen gewoon is en bepaaldelijk het Sicambrisch (d.i. Geldersch, Guliksch, Kleefsch) aanwijst.
Beschouwen wij nader het zamengestelde bijvoegelijk woord.
a. Wat mag de beteekenis zijn van havig? Is het niet deze: iets 't welk in 't bezit is, in have is van iemand? (over dit have zoo aanstonds nader.) Onderhavig is dus, met andere woorden, wat iemand onder zich heeft, wat men onder handen heeft, wat gehouden wordt, indien hebben een passivum toeliet: wat gehebt wordt. Men vergeve mij voor een oogenblik deze taalfout. Naar de analogie staat havig gelijk met de zamengestelde in

{==198==} {>>pagina-aanduiding<<}


Onder-danig: wie onder-gedaan, onderworpen, is; en, in tweede beteekenis, als zoodanig zich betoont.

Onder-hoorig. Flandr. wie naar iemand hoorende is; wie onder een' ander behoort.

Onder-standig. Subsidiarius, auxiliaris: wie staande is tot hulp, tot onderstand dienende is.

b. Van waar het bijvoegelijk havig? Op kiliaan's spelling: haevigh, hevigh, komt het hier niet aan, zoo min als, bij voorbeeld, in pael, haeck, daenigh en honderd andere. Herkent men niet een' zeer ouden wortel hab, of, met verwisseling der lipletter, hav, in het
Latijn:	habere.
Ital.:	avere.
Fr.:	avoir.
Sax:	h'abben.
Eng:	have.
Dan:	have.
H.D.:	haben.
N.D.:	hebben.

Van daar het zelfstandig N.D. naamwoord have; wat men heeft; eigendom; en wederom van daar het (verouderd of verloren) bijvoegelijke havig; wat in iemands bezit, iemands eigendom is.
Van het zelfstandige have is ook afkomstig: havelijk goet. Supellex; uit den Delftschen Bijbel aangehaald in den Woordenlijst van de Maatschappij van Letterkunde te Leiden. 1787 bl. 113. In welke lijst, in 't voorbijgaan gezegd, onderscheidene drukfouten zijn ingeslopen.
Heeft havig, derhalve, iets gemeen met hevig, heftig? met havik? Dezen laatsten aanverwant heeft de ijverige batavus zekerlijk niet in ernst aangegrepen om zijne onderhavige prooi te vernielen. Havik. Sax: Havok. Eng.: Hawk, gelijkt toch veel meer naar het Nederd. haak, en schijnt het haken des vogels met de poten, het grijpen, aan te duiden.
Genoeg. Aan den arendsblik onzer taalkundigen laat ik het gaarne over, mijne vragen te beantwoorden, en mij, zoo ik mistastte, te regt te wijzen. Het bevordert de taal, de waarheid, de wederkeerige heuschheid.
 October 1845.

L.J.


{==199==} {>>pagina-aanduiding<<}

Slotbijdrage over het verkeerd gebruik van onderhavig in den zin van: nu behandeld (onderwerp), en iets over scheppen en ander misbruik van woorden.

Batavus heeft in zijn Stukje, geplaatst in het Mengelwerk der Vad. Letteroef. voor Julij 1845 No. IX, daarna overgenomen in het Algem. Handelsbl. 13 Augustus 1845, en in het Weekbl. van het Regt No. 626, getracht zijn gevoelen bekend te maken, geschraagd door het gezag van bilderdijk in zijne Brieven aan de Heeren abr. en Mr. jo de vries, dat het woord onderhavig bij vele Regtsgeleerden, Staatkundigen en andere Schrijvers nog altoos, schoon hij 't onder de taalkundigen uitgemaakt achtte, dat dit, onjuist en ontaalkundig was, verkeerdelijk gebruikt werd in den zin van een passif, bijv. het onderhavig onderwerp, het onderhavige meisje, in plaats van: het behandeld onderwerp, het bewuste meisje. Behalve dat batavus dergelijk gebruik van het woord in dien zin eene verbastering der taal noemde, verklaarde hij tevens dat het onwelluidend en stuitend klonk en dat het gebruik daarvan in die gemelde beteekenis hem bovendien niet onvermijdelijk toescheen, omdat er vele synonymen bestaan, welke, naar zijn inzigt, hetzelfde uitdrukken in zuiver Nederduitsch. In afwachting nogtans van hetgeen de Commissie tot Taalzuivering uit het midden der Leden van het Kon. Ned. Instituut omtrent dit gebruik van het woord onderhavig zoude bepalen, verklaarde batavus inmiddels de aandacht van het publiek op het verkeerde gebruik daarvan te willen vestigen.
Het blijkt nu, dat batavus niet te vergeefs de Dagbladen als 't beste middel ter algemeene verspreiding zijner gedachten gekozen heeft, daar toch al spoedig, eerst in het Algem. Handelsbl. 25 Aug. 11., een tegenstukje verscheen van hollandus, nogtans met eene aanmerking van de Redactie ten voordeele van 't beweren van batavus; daarna een tegenschrift in het Weekbl. van het Regt No. 629 van frisius, insgelijks met eene aanmerking der Redactie ten gunste van batavus; en eindelijk thans een derde meer uitvoerig tegenartikel in de Vad. Letteroef. door L.J. hetwelk hier boven den Lezer is medegedeeld, terwijl dezelfde L.J., bij 't inzenden ter plaatsing deze periode gevoegd heeft: ‘het verkeerd te

{==200==} {>>pagina-aanduiding<<}
pas brengen van het woord onderhavig, waartegen batavus zich verzet, verdedig ik niet, dit spreekt van zelf.’
Eilieve, wat zal batavus dan nu, daar er ruim een half jaar sedert de plaatsing van zijn stukje verloopen is, en hij tot heden geene verdere bedenkingen vernomen heeft, ten slotte op de artikels van hollandus, frisius en L.J. (gelrus) antwoorden? Inderdaad, kan hij niets anders of beters aanvoeren, dan bereids, vooral door de Red. van het Handelsblad en deels ook door die van het Weekbl. van het Regt, ja door L.J. zelven is in het midden gebragt en ook duidelijk uit zijn eerste opstel af te leiden is, t.w. dat men wel heeft betoogd dat onderhavig op zich zelf een Nederduitsch woord is, op het gezag van kiliaan, ten kate, hooft, weiland enz., maar niet, dat batavus, op het gezag van bilderdijk, te onregte beweerd heeft, ‘dat het woord in de beteekenis, waarin het thans zoo dikwijls gebruikt wordt, ontaalkundig en geen Nederduitsch is: en dit is de hoofdvraag: want dat onderhavig als een andere vorm en in de nog heden gebruikelijke beteekenis van onderhevig (aan, of met iets behebt) ook oudtijds gebezigd werd, schijnt buiten twijfel, op grond van de genoemde Taalkundigen.’ Hollandus, frisius, gelrus, hebben dus wel betoogd, dat onderhavig in onze taal thuis behoort, maar niet dat het in dien zin, waarin het woord thans gebezigd wordt, zuiver Nederduitsch is: integendeel, door hierover het stilzwijgen te bewaren, heeft men inderdaad het eigenlijk gevoelen van batavus gaaf aangenomen en erkend.
Intusschen heeft men zich alzoo veel moeite gegeven, zonder het ware punt in geschil aan te roeren of te beslechten, althans zooals batavus dit in geschil bragt en ook duidelijk uit zijn stukje is op te maken. Het ongepast gebruik van een woord kan plaats vinden, ondanks dat het woord zelf goed Hollandsch is. Zoo moge onderhavig, voor onderhevig, Hollandsch wezen, maar het woord is in dien zin in onbruik geraakt en in de beteekenis waarin het thans gebruikt wordt, voor behandeld, bewust, gemeld (onderwerp), is het gewis geen Hollandsch. Om zijne regte meening aan te wijzen, bezigde batavus de plaats van bilderdijk in zijne Brieven aan de Heeren a. en jo. de vries als aanleiding, omdat hij eenmaal uit den mond van die Heeren zelven meende gehoord te hebben, dat zij hunnen vriend bilderdijk geraadpleegd hadden, én over onderhavig in den zin van behandeld als een

{==201==} {>>pagina-aanduiding<<}
passif, én over het woord Griffier enz., waarbij speelswijze door hen gevraagd was, of het haviksachtige (*) onderhavig in dien zin wel goed gebezigd was, gelijk het gewis geen fraai woord daarenboven was; en of het woord griffier, dat iets van griffioen had, Hollandsch was; over doelmatig enz. Dat nu bilderdijk, op deze jokkernij (in brieven aan bilderdijk zoo noodig, om hem op te beuren en zijn leerzaam antwoord uit te lokken,) zooals men uit het woord Aan den Lezer vóór die Brieven gedrukt nader kan zien, in zijn vertrouwelijken brief het woord onderhavig in den gemelden zin van behandeld onderwerp gebezigd als passif geen Hollandsch woord noemde, beweert batavus thans nog, de cardo quaestionis te zijn. Of bilderdijk het met regt Duitsch of mofs noemde, is bijzaak. Dat men bilderdijk na zijnen dood hard valt, omdat hij in een vertrouwelijken brief van mof durfde gewagen, is al zeer onwetenschappelijk en inhumaan. Bilderdijk immers bragt die brieven zelf niet aan 't licht, en mogt hij dan niet zoo schrijven? Of mogten en konden de uitgevers dier Brieven, die alléén bevordering van wetenschap beoogden en de kennis van bilderdijks karakter, mogten of konden zij veronderstellen, dat men iets uit zijn verband zou rukken, terwijl men brieven van een genie toch wel al te zamen dient te lezen, om zijn karakter op te maken uit het geheel? Wie nog
niet ingedrongen is in den geest, hoe bilderdijk moet beoordeeld worden, leze de Voorrede van Mr. jer. de vries nog eens na. Hoe het zij, batavus vertrouwt hiermede genoeg gezegd te hebben. Die zijn vorig opstel leest, zal zien, dat hij alleen bedoelde het ongepast en onwelluidend gebruik van onderhavig in eenen bepaalden zin ter sprake te brengen, en die de opstellen, daartegen geschreven, leest, zal zien, dat men hem dit tot nog toe niet heeft kunnen tegenspreken, dat men alleen betoogd heeft, dat onderhavig van Hollandschen oorsprong is, maar niet, dat het als passif kan gebezigd worden voor behandeld onderwerp; terwijl het woord, ook in den zin van onderhevig, althans geheel in onbruik is geraakt.

Nog een voorbeeld ten besluite, want batavus erkent

{==202==} {>>pagina-aanduiding<<}
dat de strijd over gepast of verkeerd gebruik van een onschuldig woord, misschien de moeite van een oningewijde in taalkennis, niet waard is, en hij wil er dus thans van afstappen. Het volgende ligt hem echter na aan het hart. Scheppen is ongetwijfeld een Hollandsch woord, maar is het wel gepast, is het niet veel eer zeer stuitend, (ja veel meer aanstotelijk dan onderhavig,) dat men in den laatsten tijd dit woord, vooral door dichters, maar ook door opgewonden prozaschrijvers, ja zelfs van den gewijden kansel, van menschenwerk gebezigd vindt, terwijl het door onze vrome voorvaders zóó schoon en gepast alléén van het Opperwezen gebezigd werd? Dit is misschien eene vraag meer aan het zuiver godsdienstig gevoel, dan aan diepe taalkennis ter uitspraak voorgesteld! Ons hindert en stuit het, ja wij verklaren deze nieuwe mode voor eene verbastering van smaak, voor eene uitputting van taalvermogen te houden. Omdat men het niet genoeg vindt, iemand den grootschen ontwerper of zamensteller van eenig werk of gewrocht te noemen, moet het nu wezen, dat hij schept. Het is hetzelfde als hetgeen men van Franschen leert, om een groot kunstenaar of genie een god of halven god te noemen, of, wanneer men iets overschoon en onovertroffen acht, het goddelijk te heeten; hoe menigwerf luidt het van een beroemd musicus of schilder: dat de toonen goddelijk, hemelsch zijn, die hij uit zijn speeltuig lokt; of van de voorstelling van het schilderstuk: dat het goddelijk is, wat de schilder schept. Zeg niet, (ofschoon geen voorbeeld iets bewijst) dat een de dekker van zijn vader getuigde: ‘Gij zijt mij als een god geweest.’ Immers, vooreerst verzacht de bijvoeging als de uitdrukking, en ten
anderen is er in het begrip, dat: God onze Vader is, eenige verdediging van een vers opgesloten, hetwelk de teederlievende zoon, in overkropte droefheid, in volle uitstorting des harten, aan de nagedachtenis zijns vaders wijdt! - Wij zouden hier nog iets bij kunnen voegen over misbruik van 't woord eeuwig en almagtig. Maar het aangevoerde zij genoeg. (*) En waarom nu dit toevoegsel over scheppen, over god en goddelijk als oneerbiedig en onbetamelijk misbruikt? Het is, Lezers! om u te toonen, hoe veel minder batavus eigenlijk aan het ongepast en onsierlijk gebruik van onderhavig hecht, dan aan het misbruik

{==203==} {>>pagina-aanduiding<<}
van die andere woorden; terwijl hij ook nog openhartig verklaart, geen de minste gewigt aan zijn opstel te hechten, en alleen uit een zekeren inval het geschil over dit woord te hebben opgeworpen: maar, waar het misbruik van woorden tot oneerbiedigheid leidt, daartegen trekt hij met al zijn magt te velde.

Batavus.

Iets over Sir Robert Peel en eenige andere staatsmannen.

(Door een' Oog- en Oorgetuige.)

Peel is een bekwaam en geslepen man, en reeds zijn uiterlijk voorkomen, zijne houding en zijne wijze van voordragt doen hem als zoodanig kennen, en verkondigen in hem den onder moeijelijkheden en tegenstand gevormden staatsman. Zijne gestalte is van middelbare grootte, eenigzins gezet, met den aanleg tot eenen dikbuik. Hij heeft blond haar, dat niet meer zeer digt is; naar zijn uiterlijke te oordeelen, zou men hem hoogstens vijftig jaar oud schatten. De Fransche staatslieden, welke ik gezien heb, zien er, geen uitgezonderd, allen ouder uit, dan zij zijn. Zij trekken zich de zaak aan; zij zijn partij. Sir robert peel was steeds slechts de advocaat zijner partij, en hij verstond het, hare zaak op alle wijzen, naar alle wijzigingen, uit alle gezigtspunten goed te verdedigen. De gezette, welgevoede, ronde en bolle gedaante maakt het Sir robert moeijelijk genoeg, zijne eenigzins kokette ligchaamsbewegingen uit te voeren. Met eene sierlijke pose treedt de Baronet aan de redenaarstafel, die de partijen in de Kamer der Gemeenten van elkander scheidt. Zijne rede is vloeijend, duidelijk, klaar en klemmend. Nu eens steunt hij met den linkerarm op de tafel, terwijl hij den regter in de zijde zet, op den regter voet staat en den linker achter zich op de punt der toonen laat balanceren; na eene poos heft de redenaar zich in de hoogte, treedt al balancerend een paar stappen terug, kruist de handen à la napoleon op den rug, treedt dan weder voorwaarts, vouwt, naar de oppositie toegekeerd, de handen, en ziet er daarbij zeer overredend uit. Allengskens wordt de stroom zijner woorden sneller, en ook de gebaren volgen elkander met meer drift; hierbij komen dan soms wel een paar - nogtans niet heel ernstig gemeende - vuistslagen op de tafel. Op zoodanige plaatsen

{==204==} {>>pagina-aanduiding<<}
zijner voordragt, die bijzonderen indruk moeten maken, keert Sir robert peel zich tot zijne aanhangers, en werpt hun de krachtwoorden toe, die dan natuurlijk niet missen, door het hoort! hoort! gevolgd te worden.
Lord stanley kan men het bij den eersten blik aanzien, dat hij partij is en partij trekt. Het heilige vuur van geestdrift en hartstogt heeft hem doorwoeld en verdroogd. Hij spreekt heftig, maar niet onsierlijk; hij grijpt zijne tegenstanders man tegen man aan, en schroomt niet, hun de hardste waarheden onverbloemd en scherp in het aangezigt te werpen.
Lord john russell is een klein manneken, dat ons lamennais en börne herinnert. Zijne voordragt is onaangenaam, eenigzins verward, en gerekt. Zijne kleine gestalte heeft het gewone voordeel der kleinte niet, want ondanks hare geringe grootte is zij plomp. Gedurende zijn spreken gaat Lord russell regelmatig twee schreden achterwaarts en dan, na eene poos, weder twee schreden voorwaarts. Hapert hij een oogenblik, zoo helpt hij zich met beide de handen, ze al slingerende voor- en achterwaarts bewegende, en niet, als de wieken van een' molen, achtereenvolgend, maar beide te gelijk, als de draadpoppen. Dit geeft den edelen Lord dan een vrij kluchtig voorkomen. Aan talent staat hij ontegenzeggelijk beneden Sir robert peel, en even zoo, aan vuur, beneden Lord stanley.
Lord palmerston draagt den Lord reeds op zijn hoog en open voorhoofd geprent. Het is een schoon man, met vrijen, stouten blik; doch zijne voordragt is belemmerd, menigmaal stotterend; hieruit verklaart het zich, hoe hij, tijdens hij Minister was, zich somtijds met een paar dubbelzinnige phrasen uit de verlegenheid wist te redden; maar als lid der oppositie is dit niet genoeg. Zijne taal is meestal trotsch en overmoedig, zoo als over het algemeen zijne staatkunde zulks was, en zoo als zijn voorkomen het aanduidt.

De valsche spelers in Frankrijk.

Door eenige zeer ergerlijke lijfsgedingen, die met vonnissing tot zware straffen eindigden, is men nu onlangs, in het land der spelers van beroep, eerst regt oplettend gemaakt op de schandelijke bedrijvigheid en de zoo stoute als listig overlegde bedriegerijen van dit met den bijnaam van Grecs be-
{==205==} {>>pagina-aanduiding<<}
stempelde voorname geboefte. Onder al de zoogenaamde gevaarlijke klassen zijn de Grecs het allergevaarlijkst, uit hoofde van hun aanvallig, innemend, elegant uiterlijke, waarachter niemand het vreeselijk bedrog vermoedt, dat jaar op jaar aan eerlijke lieden een veel grooter kapitaal ontrooft, dan al de gewelddadigheid van bandieten en struikroovers. De lagere standen der maatschappij zijn van dezen kanker vrijgebleven, die aan de hoogere knaagt en zich onder de uitgezochtste weelde verbergt. De Grecs vormen eene soort van geheime broederschap, welker ingewijden elkander aan zekere cabbalistische teekenen herkennen en zich onderling de behulpzame hand bieden. Gewoonlijk vertoeven zij niet lang op eene en dezelfde plaats, uitgezonderd te Parijs, het middenpunt, waarheen hunne kunstvlijt zich bij voorkeur wendt. In den winter bezoeken zij de bals bij inteekening of de soirées in bijzondere huizen. Zoodra een Grec zich toegang in een huis verschaft heeft, poogt hij een' zijner spitsbroeders in denzelfden gezelschapskring in te leiden, want gemeenschappelijk werken zij met meer gemak en veiligheid; ook doet niet zelden een Grec, die reeds eenigzins in het oog begint te loopen, zichzelven met opzet een klein verlies ondergaan, om zijnen geheimen medehelper eene grootere winst te bezorgen. De rijkste oogst echter zamelen deze flibustiers der groote wereld op de badplaatsen in; want bij elke zoogenaamde heelbron zijn steeds verscheidene leden dezer verbroedering aanwezig, die er op voornamen voet leven, veel kosten maken, maar ook met
den aldaar heerschenden ongedwongen toon en de speelzucht der meeste badegasten uitmuntend hun voordeel weten te doen. Verscheidenen zijn er, die in één badsaizoen door hunne schelmerijen tot 60,000 francs weten te verzamelen. Velen zijn, door hunnen stand in de maatschappij, boven alle verdenking verheven, en worden niet zelden door henzelven, die zij te Wiesbaden of Homburg uitgeplunderd hebben, te Parijs met voorkomendheid ontvangen en in andere aanzienlijke huizen ingeleid. Het aantal dezer Grecs heeft zich in de laatstverloopene jaren zeer vermeerderd, en tegenwoordig trachten zij hunne medestanders niet meer, als te voren, onder weinig bekende spelers aan te werven, die eerst bedrogen en daarna bedriegers werden; neen, onder het gild telt men jonge lieden, die tot de aanzienlijkste familiën behooren, en zelfs tamelijk hooggeplaatste personen van rijperen

{==206==} {>>pagina-aanduiding<<}
ouderdom. Men wane evenwel niet, dat de ware Grecs zich van scheefgesneden, bijzonder gemerkte of op eenige andere wijze vervalschte speelkaarten bedienen. Dit alles behoort tot de kindschheid der kunst, en de ware meesters in die kunst wachten zich wel, tot zulke middelen, die zoo ligt verdenking en gevaar kunnen aanbrengen, hunne toevlugt te nemen. De echte, in zijne kunst wèl ervarene Gree speelt alle soort van kaartspel, dat hem voorgeslagen wordt, whist, boston, taroc, bouillotte, en het is hem ook onverschillig, met welke kaarten hij speelt. Hij heeft eene menigte andere hulpmiddelen te zijner beschikking, van welke hij, waar de gelegenheid zulks medebrengt, met uitnemende behendigheid gebruik weet te maken. Zie hier slechts één voorbeeld uit vele. Een Grec waagt zich nimmer in een speelgezelschap, zonder door eenen medehelper verzeld te zijn. Neemt nu de een aan de speeltafel plaats, zoo plaatst zich een ander, met wien hij in verstandhouding is, op eene ongedwongene wijs aan de zijde van zijn' tegenspeler, om diens spel te kunnen nagaan, hetzij dan dat hij op de hand van dezen wedt, of niet. Vier letters van het alphabet vormen de geheele geheime boeventaal der Grecs; I beteekent schoppen, L klaveren, M harten en V ruiten. Is de valsche speler in verlegenheid, en twijfelt hij, welke kleur hij moet uitspelen, zoo werpt hem zijn makker eenige volkomen onschuldig schijnende woorden toe, die hem door de letter, waarmede zij beginnen, aanduiden, welke kleur hij spelen moet. Is het, bij voorbeeld, zaak voor hem, harten te spelen, zoo behoeft zijn makker hem slechts het onbeduidende woord Monsieur toe te roepen. De woorden: Vous jouez beteekenen ruiten en schoppen, enz. enz. Het is ligt te begrijpen, hoe gevaarlijk deze geheime spraak voor de overige spelers worden kan; en evenwel is dit slechts een van de duizend
kunstgrepen, welke de Grecs aan de speeltafel bezigen.

Getuigenis van een' geneeskundige over de geneeskunst.

Opmerkenswaardig is hetgeen een der uitstekendste artsen en geneeskundige schrijvers in Engeland over die kunst en derzelver beoefenaars onlangs ruiterlijk en onverbloemd gezegd heeft. ‘Het is mijne gemoedelijke overtuiging,’ schrijft Dr. james johnson, ‘de slotsom van veeljarige waarneming

{==207==} {>>pagina-aanduiding<<}
en ernstige overpeinzing, dat, wanneer er op de geheele aarde noch dokter, noch chirurgijn, noch apotheker, noch accoucheur, noch chimist, noch drogist en niet een eenig artsenijmiddel was, er minder ziekten en minder sterfgevallen zijn zouden. Bedenkt men, dat inzonderheid de geneeskunde eene wetenschap is, die bij gissing te werk gaat - dat de beste artsen zich bij dit gissen vergissen - dat tallooze kwakzalvers geneesmiddelen voorschrijven - dat duizenden van menschen zonder allen geneeskundigen raad artsenijen gebruiken, en dat de menschen zich oneindig meer in acht zouden nemen, wanneer zij niet, in geval van nood, op dokter en apotheker vertrouwden, zoo zijn deze en eene menigte andere daadzaken zoo vele bewijzen, dat de door mij beweerde stelling meer bevreemdend dan valsch is. Maar, zoo als het dan nu eenmaal gaat, alle menschen slikken artsenijen, de armen zoo wel als de rijken, en doen het in de hoop om daardoor hunne gezondheid te herstellen en hun leven te verlengen, tevens ook wel in het vertrouwen, om, daardoor geholpen of beveiligd, ongestraft aan hunne lusten en begeerten den teugel te kunnen vieren.’

Al wat gij sellefs blasen kondt en roep daertoe geen vreemden mont!

cats.

Wel botte lincker die gij sijt! 
Wat gaet gij aen? Heet dat beleyt? 
Die bael en is niet op te tillen. 
Die is u al te lompigh swaer. 
Soo raeckt gij met het stuck niet klaer. 
Soo blijft gij kracht en sweet verspillen. 
Wat nu? wilt gij een sterke hant 
Van een of ander boerenquant 
Al dadelijck te hulp gaen vragen? 
Ey stae en peys eens op het werck, 
En neem vooraf een goet gemerck! 
Soo laedt gij light nogh self uw wagen. 
Want sie! een geestigh overlegh 
Ruymt vaeck 't beletsel uyt den wegh, 
Dat meerder kracht niet kon bewegen. - 
Gij wilt, mijn vrient! dat lastigh pack, 
Sie dat is wel! tot uw gemack, 
Nu voorts gaen kruijen langhs de wegen; 
Dat is wel vast een sneegh besluyt! 
Maer, wackre maet, legh mij eens uyt, 
Hoe gij dien koningh van de balen, 
Hoe gij toch wel die gantsche vracht 
Hebt voortgestuwt en hier gebraght? 
Gij hebt dien, of mijn sinnen dwalen, 

{==208==} {>>pagina-aanduiding<<}

Gij hebt dien, als een handigh man, 
Die wel voorsichtigh sjouwen kan, 
Gestadigh om en om gekentelt; 
Maer hoe, sijt gij nu t'eynden raet? 
Kom, wend den bael eens, dat hij staet, 
En is hij op sijn kop gewentelt, 
Brengh dan uw wagen eens daerbij, 
En legh dien eens soo wat op sij, 
Als moest hij 't pack gaen onderscheppen; 
Maeck, wackre jongen, dat uw knie 
Aen 't hellent voertuygh steunsel bie; 
Wil dan uw beyde handen reppen; 
Grijp 't pack van boven... Met één ruck 
Soo sijt gij meester van het stuck. 
 
Wil yemant dit nu toe gaen passen? 
Wel, leser! treck er tot besluyt 
Dan dese nutte leeringh uyt: 
't En sijn niet altijt volle tassen, 
't En is niet enckel groote kracht 
Of t' oock geen hulp van meerder maght, 
Daervan men d'uytkomst van sijn wenschen, 
Of 't eynt van 't geen men soeckt en doet, 
Verwachten of t' oock hopen moet. 
Bij wijlen hebben swacke menschen 
Een groot en maghtigh werck volmaeckt, 
Dat soms een koningh had gestaeckt. 
Wie veerdigh is in 't overlegghen, 
Die krijght al light, met eyghen hant, 
Het swaerst en 't moeijlijckst werck tot stant; 
Van hem sal heel de werelt segghen: 
Ey siet eens wat een rap gesel, 
Die schickt sijn saecken wonder wel! - 
Beleyt doet meer dan lompe krachten. 
Het overlegh maeckt swacken sterck. 
Het overlegh is 't heele werck. 
Dat is de macht van alle maghten; 
Een goet beleyt geeft groot gemack. 
'K herhael wat vader Cats al sprack: 
[En wat die vader heeft geschreven 
Dat dient wel tot aen 't eind der aert 
Gehoort en oock in 't hert bewaert, 
Jae in een yeders mont gebleven.] 
‘Al wat gij sellefs blasen kont 
En roep daertoe geen vreemden mont!’ 

A.

v.I.

Mengelw. No. III,	bl. 137,	reg. 12 v.o. staat lodewijm,	lees lodewijk.
- -	bl. 143,	reg. 9 v.o. staat na,	lees naar.






{==209==} {>>pagina-aanduiding<<}

Mengelwerk.

Gesprek over onze manier van begraven en rouwbetoonen.

Door J. Boeke.

Ik verzoek uwe welwillende aandacht voor de mededeeling van een gesprek over de onder ons gebruikelijke wijze van begraven en rouwen. Het onderwerp is zeker niet vrolijk noch aanlokkelijk, maar zoo ik mij niet ganschelijk bedrieg onze nadenkende beschouwing overwaardig. De vier sprekende personen zal ik, gemakshalve, enkel met de eerste letters van het alphabeth aanduiden.

C. Gij schijnt niet regt opgeruimd, A.!
A. 't Spijt mij dat gij het aan mij zien kunt, maar gij hebt niet geheel ongelijk, ik heb mij straks geërgerd.
C. Welnu, geef dan maar eens lucht aan uw verdriet; vertel ons eens wat u zoo geërgerd heeft. Ik beloof u, dat wij, als trouwe vrienden, zoo wij kunnen, uw leed zullen verminderen of wegnemen.
A. Neen! dat kunt gij niet. De aanleiding tot mijne ergernis was het verzoek van mijnen knecht, om hem veertig gulden te leenen, en dat wel om de begrafenis van zijne moeder en den rouw van zijn gezin te kunnen bekostigen. Verbeeldt u! veertig gulden, 's mans geheele verdienste van bijkans zeven weken! Het is immers onmogelijk, dat hij het ooit wedergeve. De anders eerlijke man moest immers alzoo wel een woordbreker worden. - Maar ik heb hem duchtig de waarheid gezegd en hem onder het oog

{==210==} {>>pagina-aanduiding<<}
gebragt, hoe dwaas, hoe onverantwoordelijk hij zou handelen, met zich alzoo in schuld te steken en nutteloos geld weg te smijten. Wilde of kon hij het lijk al niet voor stadsrekening laten begraven, hij behoefde daarvoor althans niet zoo veel omslag te maken, dat het hem vijfentwintig of dertig gulden kostte. Het zou der overledene immers niet schaden of baten. ‘En waartoe (vroeg ik hem) dat rouwen? Zoo gij niet van harte bedroefd zijt, is de rouw maar huichelarij. En zoo gij inwendig treurt, is dat rouws genoeg. Daarenboven, de vrouw was immers sukkelende en des levens zat, zoodat er meer reden tot blijdschap dan tot droefheid is over haar verscheiden. Zij zelve moest nog bij haar leven u het rouwen verboden hebben, waarvan zij het kostbare voor u en de uwen kon berekenen. En waarom dan, als gij zooveel aan eene statelijke begrafenis hecht, niet in een fonds?’
C. Ik vrees, A., dat gij den goeden man te onregte hard gevallen zijt. Zeker is 't niet goed te leen te vragen, wat men zeker weet niet terug te kunnen geven, en doen wij, bij zoodanige aanvraag, beter uitdrukkelijk te schenken. Maar gij hebt de kinderlijke liefde van den man miskend en verongelijkt. 't Is toch zoo natuurlijk en verschoonlijk, meer te willen doen dan men kan, als het te doen is om aan dierbare ontslapenen het laatste bewijs onzer liefde en achting te geven.
D. Dat ben ik ten volle met u eens, C. Ik reken het onze natie tot eere, dat zij blijkbaar zoo hoogen prijs stelt op eene eerlijke en voegzame begrafenis voor zich en de haren. Ik verheug er mij in als ik zie, dat menigeen, reeds in den bloei en de vaag des levens, daarop bedacht is, en om zich en den zijnen die te verzekeren, eene gedurig wederkeerende en soms vrij moeijelijke opoffering zich getroost. Dat is echt oud Nederlandsch. Reeds onze vroegste voorzaten rekenden de begrafenis onder de heiligste verrigtingen. Een grafschender werd onder hen met den dood gestraft. Ja wat meer zegt, het is zuiver menschelijk. In alle, ook de vroegste, tijden, bij alle eenigzins beschaafde volken, bij vele wilden zelfs, zien wij

{==211==} {>>pagina-aanduiding<<}
treffende en aandoenlijke blijken van zorg voor de afgestorvenen. Dat getuigt van een ingeschapen gevoel van den adel der menschelijke natuur, van liefde en van meer of minder vaste hoop op voortduring en onsterfelijkheid. Bij het gedierte immers zien wij geen spoor van die zorg en bemoeijing.
A. Dat mag wezen, maar op mijn' knecht en menig ander is dat niet van toepassing. Ik heb, tot mijn leedwezen, die hartelijke liefde voor zijne oude moeder bij hem vroeger nooit kunnen bespeuren. Waarom klaagde hij anders zoo vaak over het bezwaar, dat zij hem aanbragt? Ik meen althans, dat bij hem, en bij vele anderen, aan die gezetheid op eene deftige begrafenis de hoogmoed meer deel heeft, dan de liefde of de achting voor de menschheid. Somtijds misschien wil men aan den doode goedmaken, wat men omtrent den levende te kort kwam en ook daarmede het geweten sussen. Maar meestal komt ook hier het dwaze en verderfelijke, kwalijkbegrepene fatsoen in het spel. Men verlangt bovenal eene fatsoenlijke begrafenis, men wil, bij het begraven zijner dooden, zijn eigen en hun gewaand fatsoen ophouden, en begrijpt maar niet, dat het ware fatsoen bestaat in eerlijkheid en regtschapenheid, in 't betalen van 't geen men schuldig is, in niets meer te willen schijnen dan men is, en te doen dan men vermag. Dat gewaande fatsoen en fatsoen ophouden doet ook hier onbedenkelijk veel kwaads.
C. Zonder de waarheid van uwe aanmerking geheel te ontkennen, vind ik toch in uwe beschouwing veel hards, en wil daarom mijn beter geloof aan de menschen niet opgeven. Maar ook bij uwe wijze van zien zoudt gij toch immers niet in crnst verlangen, dat uw knecht het lijk zijner moeder met den gasthuiswagen liet halen of op eene burrie door een paar sober gekleede mannen wegdragen, zoo als van stadswege, meen ik, met de lijken der armen geschiedt.
A. Hoe hard gij mij gelieft te beschouwen, ben ik echter menschelijk genoeg, om met u zoodanig scheiden van onze dooden ook voor de armsten en minst beschaafden

{==212==} {>>pagina-aanduiding<<}
grievend en stuitend te achten. Ik zou het hoogst wenschelijk rekenen, dat het begraven der armen van stadswege wat meer waardig en voegelijk geschieden kon. Ook de arme heeft een hart en liefde voor zijne dooden. Maar ik begrijp tevens, dat de Stad ligtelijk een' zwaren, ja misschien ondragelijken last zich zou opladen, door aan het kosteloos begraven meer waardigheid en deftigheid bij te zetten, dewijl het dan niet slechts kostbaarder worden zou, maar er ook veel meerderen op dat voorregt aanspraak zouden maken.
C. Daarvan zou immers, meent gij, de zucht voor het gewaande fatsoen de meesten wel terughouden?
A. Ja, maar gij bedenkt niet, hoe schromelijk duur ook zelfs eene nederige begrafenis hier ter stede te staan komt. Vijftien a twintig gulden gaat er al ligt mede heen, en hoe kan een daglooner, die zes, vijf of vier gulden zelfs in de week verdient, dat bijeenkrijgen, als hij geene menschlievende ondersteuning vindt? En daarvoor heeft hij dan toch nog maar eene zeer schamele begrafenis. Verlangt men het een weinig deftiger, gelijk doorgaans bij hen, die iets meer dan handwerkslieden zijn, plaats vindt, dan klimmen de kosten al spoedig tot vijfendertig, veertig en vijftig gulden, ja daarboven. Hoe kan een kantoorbediende, een kleine winkelier en ieder eenvoudig burger man zulk eene uitgaaf bestrijden? De begrafenis is alzoo voor menigeen eene ramp op zich zelve, die den slag, door den dood toegebragt, aanmerkelijk verzwaart. De begrafenis ruïneert menig gezin evenzeer, ja meer nog bijkans dan de dood zelf. Maar dat komt van het vooroordeel, dat den omslag en de kostbaarheid der begrafenis ten maatstaf stelt van de achting en van de liefde voor den overledene. En zij, wier dienst men daartoe noodig heeft, voeden dat vooroordeel zoo veel zij kunnen, en trachten het omslagtige zoo veel mogelijk te vermeerderen, terwijl zij doorgaans hun dienstbetoon zich ten duurste laten betalen. 't Is alsof bij elke begrafenis voor de nablijvenden eene aanmerkelijke erfenis te verdeelen valt, zoodat elk, die er aan te pas komt. er zijn deel van behoort te hebben. Stad,

{==213==} {>>pagina-aanduiding<<}
kerk, aansprekers, stalhouders, dragers, allen rekenen even hoog en verwachten veel. Ziet, daarom vind ik, bij de eenmaal heerschende denkwijze, het deelgenootschap in eene societeit verkieslijk. Dan is men althans bevrijd van eene menigte, voor den waarlijk bedroefde, terugstootende bemoeijingen en heeft zich niet te ergeren over eene menigte fooijen, drinkgelden en dergelijke veroorloofde afpersingen meer, die ligt ook een bedroefd hart koud en bitter en het door rouw gebogen hoofd warm kunnen maken.
C. Het is mij aangenaam, A., dat wij althans in het gunstige oordeel over de begrafenis-sociefeiten overeenstemmen. Ik voor mij loop hoog met al die vereenigingen, die ten doel hebben, om, door onderlinge verbinding van krachten, de lasten en rampen dezes levens gemakkelijker te doen dragen. Want de ondervinding leert ons immers, al wat men gezamentlijk draagt, draagt men ligt. Zie, door slechts weinige centen elke week af te zonderen, verschaft men zich hulp en verzorging in ziekte, en eene deftige begrafenis bij het sterven. Hoe betrekkelijk gering is de uitgave, waardoor men tegen brandgevaar en zeeschade huis en goed en schip verzekeren kan! Zoo vaak ik op de lage contributiën en soms hooge uitdeelingen van verzekeringmaatschappijen mijne aandacht vestig, komt ook de gedachte bij mij op: wat is de som van rampen en onheilen, die God den menschen toezendt, toch klein en onbeduidend bij den rijken schat zijner weldaden en zegeningen! en hoe ligt zou al het leed dezer aarde den menschen vallen, indien men altijd en in alles zoo veel mogelijk elkander hielp mededragen!
B. Dat is eene goede en ware gedachte, dunkt mij, maar ten aanzien der begrafenis-societeiten geldt zij niet.
C. Hoe zoo?
B. Wel, brand, ziekte, zeeschade en dergelijke onheilen treffen slechts betrekkelijk weinigen. Daarom kunnen velen, onderling verbonden, door eene kleine opoffering, tegen die geringe kans zich waarborgen, terwijl de waarborgende vereeniging, ook bij matige bijdragen van velen,

{==214==} {>>pagina-aanduiding<<}
nog aanmerkelijk kan vooruitgaan. Maar dat geldt immers ten aanzien van het sterven niet. De dood weet van geene kansen. Alle deelnemers moeten immers eenmaal sterven en begraven worden. Daarom komt het mij verkieslijker en veiliger voor, dat men zelf in tijds beginne en naauwgezet volhoude, wekelijks eene kleinigheid voor de begrafenis ter zij te leggen, en, zoo men gelegenheid heeft, die in eene spaarbank te plaatsen.
C. Ook dat, zeker, ware goed en nuttig. Maar gij vergeet toch, dat er ook bij het sterven wel degelijk eene kans bestaat, van vroeger of later namelijk. En op die kansrekening zijn werkelijk die societeiten gebouwd. In zoo verre zij voor 't begraven eene bepaalde som uitkeeren, staan zij gelijk met de maatschappijen van levensverzekering. De bijdrage is wel gering, maar mag nooit achterblijven, of al wat gij bijgedragen hebt valt in de kas der societeit als zuivere winst. En hoe vaak geschiedt echter ook dat, uit ligtzinnigheid of onvermogen! Tegenover den last van lang en veel bijdragen, staat dus het voorregt over, dat men lang leeft; en leeft men niet lang, dan heeft men met eene geringe opoffering de nablijvenden van een' bezwarenden last ontheven. 't Is daarom niet vreemd, dat onder onze landgenooten, die blijkbaar op eene deftige begrafenis hoogen prijs plegen te stellen, de bossen en beurzen al vroeg in zwang zijn gekomen en de societeiten tegenwoordig zoo veel deelneming vinden. Of echter die societeiten, die zoo aannemelijke voorwaarden stellen en zoo schoone beloften doen, ook alle op even hechten grondslag rusten en niemand zullen te leur stellen, is eene andere vraag, die de tijd zal beantwoorden.
A. Ik vrees wel zeer, dat menigeen die teleurstelling ondervinden zal, en, te laat, tot zijne schade bemerken, dat hij de speelbal geweest is van de onkunde of ook kwade trouw dergenen, aan wie hij zijne, vaak met moeite bespaarde, penningen te onbedacht met een goed oogmerk toevertrouwde. Hoogst wenschelijk echter, ja noodzakelijk acht ik het, dat bij het begraven van aanzienlijken zoowel als geringen, eene groote en doortastende verandering

{==215==} {>>pagina-aanduiding<<}
kwame. Hoe veel noodelooze en, voor menigen waarlijk bedroefde, pijnlijke omslag en verderfelijke geldverkwisting zou daardoor niet kunnen worden afgeschaft. En daartoe zou, dunkt mij, juist eene algemeene inrigting (niet een waarborgfonds) zeer veel kunnen bijdragen, als die slechts met beleid en omzigtigheid aangevangen werd en met naauwgezetheid en orde werkzaam was, in navolging bijv, van die, welke te Parijs reeds sedert eenige jaren tot stand gebragt, en, onder naauwlettend toezigt der Regering, werkzaam is. Daar is de prijs van al het noodige of verlangde bij wettelijk tarief bepaald. Voor betrekkelijk geringen prijs kan men daar meer of minder statelijk, maar toch altijd fatsoenlijk laten begraven. En toch zou, hetgeen daar nog de meeste kosten veroorzaakt, namelijk de begeleidende priesters en koorknapen, de waskaarsen, het kruis en al wat verder de Roomsch Katholieke Godsdienst medebrengt, hier voor het grootste deel der bevolking wegvallen.
C. In onze nabijheid, te Haarlem, heeft het Stadsbestuur een tarief voor de begrafenissen vastgesteld en in werking gebragt, en ik meen ook in enkele andere steden van ons land.
D. Maar denkt gij dan werkelijk, A., dat onze tegenwoordige wijze van begraven zoo veel minder kostbaar zou kunnen zijn? Daar zijn immers zoo vele onvermijdelijke uitgaven te doen. Er moet immers toch eene voegelijke kist zijn, het lijk moet behoorlijk beschikt en daarin gelegd worden, lijkkleed en schragen moeten gehuurd, de dragers zijn onmisbaar....
A. Voeg er maar bij, de talrijke dragers en timmerlieden en doodgraver moeten, bij eene ruime vergoeding, fooijen en drinkgelden hebben; er moeten drie, vier, vijf of zelfs zes aansprekers zijn, die elk het dubbele van het draaggeld ontvangen; die draaggelden moeten, bij fatsoenlijke menschen, zoo hoog worden gesteld, dat zij eene noemenswaarde bijdrage zijn voor het verval der dienstboden van de familieleden, die op deze begunstiging rekenen, en die voor het drinkgeld alleen den drager huren; er moeten

{==216==} {>>pagina-aanduiding<<}
regten betaald worden aan de stad, en doorgaans boeten bovendien, er moet betaald worden voor het openen van het graf, en, verlangt gij per koets en in de kerk te begraven, dan moet niet alleen de stalhouder ruim betaald, dan zijn de stadsregten niet alleen veel hooger, maar dan volgen ook de fooijen en drinkgelden aan lijkkoetsier en dekker en brenger van den roef, den koster en zijne onderhoorigen; om nu nog niet eens te spreken van de aanmerkelijke sommen, die er nog bijkomen, als het u verkieslijk mogt voorkomen het lijk in koetsen te begeleiden, of in den vroegen morgen of des avonds te begraven.
B. Maar vindt gij het dan kwaad, dat het begraven in de kerken hooger belast is dan op de kerkhoven?
A. Volstrekt niet. Matige belastingen op al wat weelde is, komen mij altijd en ook hier verkieslijk voor. Gij kunt ook wel begrijpen, dat ik eene, in haren oorsprong bijgeloovige, en voor 't minst hoogst onvoegelijke gewoonte niet wil voorstaan. Integendeel, ik verheng mij met velen, dat eindelijk het uitzigt voor de bewoners dezer stad geopend is, dat weldra het begraven in de kerken voor altoos zal ophouden. Ik zou ook de vordering van regten bij het gebruik eener lijkkoets niet afkeuren, als ik niet meende, dat bij de groote afstanden in onze uitgestrekte stad en de hooge bruggen, dikwijls althans, de koets eene noodzakelijkheid is. Evenmin zou ik daarin onbillijkheid zien, dat de stad zich zoekt te bevoordeelen, door een, ook zelfs aanmerkelijk, offer te vragen van hem, die op een' geheel ongewonen tijd verkiest te begraven, indien die gewone en vastgestelde tijd maar niet zoo onverstandig gekozen ware.
C. Maar vertel mij dan eens, wat ik niet weet: wanneer mag men dan zonder bocte te betalen, begraven?
A. Op de kerkhoven alleen tusschen 3 en 4 ure, en voor het begraven in de kerken is die tijd tusschen 12 en 1½ ure bepaald. Eilieve! kunt gij u voor eene begrafenis, waarbij stille en ruime straten even voegelijk als wenschelijk zijn, minder geschikte uren voorstellen, dan juist die tusschen 12 en 4 ure, de drukste en woeligste

{==217==} {>>pagina-aanduiding<<}
misschien van den ganschen dag? Misschien was het juist met het doel, om door de stilte het plegtige te verhoogen, dat de oude Romeinen en Grieken, en ook de Christenen later, des nachts of vóór den opgang der zon hunne dooden begroeven. Dat komt mij nu wel niet verkieslijk voor, maar zoo ik wel zie, is de vroege morgen in alle opzigten de meest eigenaardige en geschikte tijd voor het begraven, en ware het wenschelijk, ja noodzakelijk, dat de keur van 1682 die, zoo ik meen, hieromtrent nog gevolgd wordt, en die onder anderen op het uur tusschen 8 en 9 eene boete van honderd gulden stelt, ten spoedigste buiten werking geraakte.
B. Nu, daarop is thans, dunkt mij, nog al eenige kans. Immers als de kerkhoven, die aangelegd worden, eens voltooid zijn en 't begraven in de kerken ophoudt, zal men er wel toe moeten komen om de stedelijke wetten en bepalingen op het begraven geheel en al te revideren; en de, in menig opzigt, blijkbare gezindheid van ons Stadsbestuur en vooral van deszelfs waardig hoofd voor vooruitgang en verbetering, laat ook hier veel goeds verwachten.
C. Zou het dan niet wenschelijk zijn, dat het bezorgen van het lijk, althans het dragen, als eene stellige verpligting aan de buren wierd opgelegd, even gelijk zulks elders, en ten platte lande bijkans overal, plaats vindt? Wie dien pligt dan niet zelf kon of wilde vervullen, zou voor eenen plaatsvervanger moeten zorgen. Dat zou hen, die door het sterfgeval lijden, in de kosten reeds aanmerkelijk verligten.
A. Dat heb ik ook wel eens gedacht, maar later heb ik toch ingezien, dat het niet gaat. De buren staan hier niet in zoo naauwe betrekking tot elkander als in kleine steden en dorpen. 't Zou hier, bij de gewone verhouding der buren, het afwisselende en het talrijke der bewoners van de huizen in de achterwijken, onafzienbare moeijelijkheden baren en zekerlijk eenen stillen, geregelden, welvoegelijken gang van de treurige zaak geenszins bevorderen. Er ware echter, mijns inziens, buiten de Regering om, iets anders en beters op te vinden,

{==218==} {>>pagina-aanduiding<<}
waardoor niet alleen de soms zoo aanmerkelijke uitgaaf voor de draagplaatsen bespaard, maar ook het onvoegelijke en stuitende vermeden zou worden, dat er in gelegen is, van ten grave te worden gedragen door vreemde, somtijds vrij gemeene huurlingen, die koud en onverschillig deze laatste dienst aan den ontslapene bewijzen, en die dikwijls, terstond na het volbragte werk, zich naar het wijnhuis spoeden, om het drinkgeld, bij het graf zelf ontvangen, ook aan genever te verdrinken. Kijk maar eens naar het vurige gelaat of naar den gang, waarmede zij soms later u ontmoeten, of, ergerlijk schouwspel! in de ledige lijkkoets gezeten, u voorbij snorren, en zeg ik dan te veel?
C. En hoe zou dat in de daad aanstootelijk gebruik kunnen worden vervangen?
A. Indien dat algemeen wierd, wat thans reeds enkele vereenigingen doen. Indien namelijk vrienden, bekenden, beroepsgenooten of buren bij hun leven onderling en plegtig zich verbonden, om elkander en den hunnen deze laatste dienst te bewijzen. Zelfs bloedverwanten konden daartoe voegelijk zich verpligten. In Denemarken, bij voorbeeld, achten de naaste aanhoorigen, kinderen en broeders zelfs, die dienst aan hunne dooden verschuldigd en staan dat voorregt aan geenen huurling af. Dat zou niet enkel kosten besparen, maar het komt mij ook zoo veel beter, waardiger, voor ons gevoel streelender voor, dan zoo als het nu gaat. Zoodanige verbindtenis zou, dunkt mij, de menschen aan elkander hechten en binden, en alzoo reeds bij 't leven menige goede vrucht dragen.
D. Het denkbeeld is aanlokkelijk. Maar hoe is het te verwezenlijken, vooral onder den geringen stand, zoo weinig meester over zijne uren, en niet altijd in 't bezit van gelds genoeg om hoed en mantel te huren?
A. Ik acht dien hoed en dien mantel niet zoo volstrekt noodzakelijk. Ik erken echter, dat het bij den geringsten burgerstand, bij daglooners en handwerkslieden, het moeijelijkst in praktijk te brengen zou zijn. Onuitvoerlijk echter hou ik het ook voor de zoodanigen niet, vooral wanneer

{==219==} {>>pagina-aanduiding<<}
men bedenkt, dat acht of ten hoogste tien dragers voor een lijk ruim voldoende zijn, zoo als men in alle tijden gedacht heeft. Reeds de Romeinen hadden maar acht dragers ook bij hunne plegtige begrafenissen. Voor alle andere standen, tot den hoogsten toe, acht ik echter het aangaan van zulke verbindtenissen en het voldoen aan de verpligting, die zij opleggen, even ligt uitvoerlijk als betamelijk en waardig. Doch ook om dien pligt voor ieder te gemakkelijker te maken, ware het meest verkieslijk, in den vroegen morgen te begraven. Dan hebben verre de meeste menschen hunnen tijd vrij, dan is kantoor en winkel nog gesloten, en van de meesten zou die verbindtenis alzoo geen zwaarder offer vergen, dan enkele malen wat korter morgenslaap, een vervroegd en bespoedigd ontbijt en een gang door de morgenlucht.
D. En dan het huren van punthoed en mantel.
A. Alweder die hoed en mantel! Acht gij die dan zoo onmisbaar? Ik voor mij zie in den mantel alleen dit nuttige, dat hij de vaak schamele kleeding der dragers bedekt, en hun zekere welstaande eenvormigheid geeft. Maar wanneer allen eene behoorlijke zwarte kleeding hebben, acht ik dat omhangsel geheel overtollig. Doch hoe gij aan het behoud van den gedrogtelijken punthoed, dat minst gepaste en meest lastige en wansmakelijke van alle hoofddeksels, in ernst kunt hechten, betuig ik u, niet te begrijpen.
D. Hij is immers in gebruik en staat deftig.
A. Gebruikt, ja, wordt hij hier door dragers en aansprekers. Maar deftig! Wat wezenlijk deftig is, dient toch ontzag en eerbied, voor 't minst ernst in te boezemen, te imposeren. Bij mij echter werkt het zien van zulk een gevaarte onweerstaanbaar op de lachspieren. En mijn vriend B., die in zijne betrekking somtijds daarmede op straat verschijnt, heeft mij nog laatst gezegd, dat hij die uitwerking van dat hoofddeksel vrij algemeen ondervindt, en hij, daarmede gekleed, altijd bang is voor helderen zonneschijn, frisschen wind, en dartele straatjongens. Juist

{==220==} {>>pagina-aanduiding<<}
daarom reken ik ook dien hoed tot de dwaze gebruiken, die om afschaffing roepen.
D. Ja, maar oude en gevestigde gebruiken laten zich zoo gemakkelijk niet afschaffen.
A. Dat zegt gij wèl. Daarvan zien wij, meer dan ergens anders misschien, het bewijs in al het dwaze, verkeerde, ja eigenlijk redelooze, dat velerwege hier te lande, maar in onze stad bovenal, bij sterfgevallen pleegt te geschieden. En waarom? Alleen omdat het gebruikelijk is, en omdat sommige conservatieven, en vooral zij die bij het behouden dier oude gebruiken belang hebben, met alle kracht op dat behouden dringen, en wij, lijdzame en meegaande menschen, ons, soms tegen beter weten en gevoelen aan, laten overhalen tot volgen. Maar is dat verstandig? is dat te verantwoorden of te verontschuldigen? Betaamt het niet den redelijken mensch, van al zijne handelingen zich zelven rekenschap te geven? Ligt in het gebruik alleen genoegzame regtvaardiging voor het doen ook van dwaze en schadelijke dingen, al mag men ook in geheel onverschillige zaken daarnaar zich voegen om geen opzien te wekken en geen' aanstoot te geven? Eigenlijke verpligting toch om een gebruik, als zoodanig, te onderhouden, bestaat er volstrek niet, ja zou er ook dan niet bestaan, al was het gebruik zoo oud als de wereld. Elk gebruik was eens eene nieuwigheid, en is eerst allengs, door de zucht tot navolging, die zoo heerschende is, tot gebruik geworden. Zoo lang men voor het behouden voldoende reden meent te zien, is het behouden en volgen goed; maar is die niet te vinden noch te geven, dan wordt mijns inziens de afschaffing nuttig, ja pligtmatig, wil men niet ten laatste door allerlei gebruiken zich overhoopt en gebonden zien, en gevaar loopen, hij al die willekeur, het schoone, het goede en heilige geheel uit het oog te verliezen. Wat ter wereld toch kan ons binden of verpligten, om te houden of te volgen wat deze of gene van onze Heidensche of Christelijke voorvaders eenmaal heeft verkiezen te doen of in te stellen, en wat gansche geslachten nagevolgd hebben, als wij in gemoede overtuigd zijn dat het

{==221==} {>>pagina-aanduiding<<}
zonder zin of beteekenis, of smakeloos of zelfs schadelijk is?
D. Gij schijnt er warm bij te worden, A., maar eilieve, vindt gij dan in onze handelwijze bij sterfgevallen zoo veel verkeerds. Ik meende dat het alleen het kostbare was dat u ergerde.
A. Dat kostbare ergert mij het meest, omdat ik het zoo ongerijmd, zoo hard en zoo grievend vind, dat juist zij, die verliezen, vaak smartelijke, onherstelbare verliezen lijden, daarenboven tot groote, dan veelal het minst te dragen uitgaven, en wel geheel nuttelooze uitgaven, verpligt worden. Hoeveel eigenaardiger en wenschelijker ware het, dat ieder zich beijverde, om hen, wier hart vaak bloedt door den ontvangen slag, zooveel doenlijk te gemoet te komen in de bemoeijingen en uitgaven, die een stergeval noodwendig medebrengt. Dat doen onze Joodsche medeburgers, die ten deze ons Christenen beschamen. ‘Zij bezorgen de begrafenis en de spijs gedurende de treurdagen om niet, en zij die, als van priesterlijk geslacht, geene lijken mogen behandelen, vervaardigen de doodkist ruw en ongeschaafd voor rijken en voor armen.’
Bij ons daarentegen schijnt een lijk in huis bijkans een aas, dat een heirleger van grijpvogels tot zich trekt. Het grootste deel van die mij zoo ergerlijke onkosten ontstaat juist uit den omslag en de dwaze gebruiken, waaraan wij tot dusverre gebonden zijn. Denk maar eens aan die vier, vijf, of zes aansprekers, die zoo kostbaar zijn, omdat zij op het dubbele eener draagplaats aanspraak maken, en, zoo als't nu gaat, ook werkelijk aanspraak hebben.
D. Wat hebt gij dan toch tegen de aansprekers?
A. Als menschen niets. Ik zelf ken onder hen menig achtingwaardig man. Dat zij bij algemeene droefheid doorgaans koud en ongevoelig zijn en meestal wat in het gemaakte en pedante vervallen, wil ik niet te hoog hun aanrekenen. Hun beroep zelf geeft daartoe aanleiding. Hunne uniform echter vind ik ongerijmd en bespottelijk, en bovenal hindert mij hun groot getal bij onze begrafenissen. Eén is wel noodig maar één ware ook voldoende.
D. Naar 't geen gij straks van den punthoed gezegd hebt,

{==222==} {>>pagina-aanduiding<<}
geloof ik wel dat gij hun ambtsgewaad niet voor deftig houdt.
A. Deftig? Hun voorkomen maakt altijd op mij denzelfden indruk, alsof ik eene dame zag met pofmouwen of oudmodischen stroohoed. Wat is dat gewaand deftige toch anders dan het ouderwetsche en lang verouderde, dat zij hardnekkig vasthouden? Hunne korte broek en schoenen met gespen waren immers algemeene dragt ten tijde onzer grootvaders en overgrootvaders. De smalle strook laken die zij op den rug, en het befje dat zij om den hals dragen, zijn immers niets anders dan de treurige overblijfselen van den waarlijk deftigen mantel en de halskraag, dien onze vaderen in de 17de eeuw algemeen bezigden. Hadden zij die dan in vredesnaam slechts onverminkt behouden als zij toch ouderwetsch willen zijn! Hunne opgetoomde hoeden en lamfers zijn van nog ouder datum. Gij weet het immers wel; de allereerste hoeden, waren rondom met breeden rand, die door de slapte der stoffagie nederhing. Al spoedig begonnen, vooral ridders en edelen, dien rand op te binden met lange linten of banden ‘om daarmede de wakkerheid, vlugheid, dapperheid en strijdende gereedheid te beteekenen,’ zoo als van alkemade zegt. Bij rouwbetoon echter wond men dien band af, liet dien van den hoed op den rug afhangen en den rand des hoeds nederbuigen. Dit is de oorsprong van den tegenwoordigen steekhoed en van den lamfer. Merk daarin tevens op, hoe zonderling eene zaak door het gebruik zich wijzigen kan, maar erken vooral het nietsbeteekenende en ongerijmde van zulk eene dragt in onze dagen. Trouwens, de arme stumpers, zoo vaak het voorwerp van jonge en oude moedwillige spotters, ondervinden dagelijks dat hunne gewaande deftige dragt alles behalve ontzag en ernst opwekt.
C. Ik erken met u, A., dat het in de daad waardiger en deftiger zijn zou, indien men het deftige en statige van het gewaad alleen zocht in de eenvormige, bij voorkeur zwarte kleur, maar dat men in snede en vorm naar het heerschende gebruik zich regelde. Doch ook het gewone getal der aansprekers scheen u niet te bevallen. Maar daar zijn er immers wel vele noodig om al de stads-
{==223==} {>>pagina-aanduiding<<}
lijsten af te loopen, en door de gansche stad de bekendmakingen te doen, die somtijds vele honderden bedragen; om nu van ‘het buurten’ niet te spreken, want het bespottelijke valt een' ieder in het oog, dat vier, vijf, of zelfs zes mannen gebruikt worden, om in den omtrek van een paar grachten of straten een doodsberigt te brengen, terwijl zulks door een enkelen in vrij korten tijd zou kunnen geschieden.
A. En toch wordt juist dat buurten door zes aansprekers onder ons voor het toppunt van fatsoen en statelijkheid gehouden. Doch niet alleen dat, maar het geheele rondzeggen of rondbrengen van briefjes, hou ik voor eene dwaze overtolligheid, een verouderd gebruik, dat de geringe waarde en beteekenis, die het ooit mogt gehad hebben, reeds lang geheel heeft verloren.
D. Hoe! acht gij het dan ongepast, dat men het overlijden van bloedverwanten aan vrienden en kennissen bekend make?
A. Geenszins, maar mag ik u vragen, verneemt gij het overlijden van verwant of bekende gewoonlijk het eerst door de boodschap of het gedrukte berigt van den aanspreker?
D. Wel neen! altijd bijkans weet ik het reeds een' dag vroeger; zoo als natuurlijk is, als men naar den zieke verneemt, nog al menschen spreekt of zelfs enkel de courant leest. Soms achten daarom (zooals ik meermalen merkte) de dienstboden het zelfs niet de moeite waard, zoodanige boodschappen over te brengen. ‘'t Was maar door een' aanspreker,’ zeggen zij. Dat verzuim wordt zeker door de gedrukte briefjes voorkomen. Maar somtijds verneem ik daardoor ook het overlijden van menschen, wier bestaan op aarde mij ganschelijk onbekend was, en waarvan ik volstrekt niet begrijpen kan, hoe ik aan de eer kom, dat hun dood mij zoo statelijk wordt aangezegd.
C. Dat laat zich dan nog al ligt verklaren uit de aanwezigheid van iemand uwer naastbestaanden of vrienden bij het ceelenmaken. Ik heb meermalen in de akelige corvée gedeeld, van een' kostbaren avond te moeten ver-
{==224==} {>>pagina-aanduiding<<}
beuzelen, door met de naaste verwanten of vrienden van den overledene, rondom eene groote tafel gezeten, successivelijk die 80 of 90 smalle stroken van koffijpapier, met de namen van eenige duizenden onzer Stadgenooten bedrukt, die Stadslijsten heeten, met de pen in de hand door te zien, ten einde in elke lijst de namen aan te strepen van hen, aan wie, volgens mijn oordeel, de doodsmare door de aansprekers moest worden overgebragt, en die vervolgens verder bij de aanzittenden te doen circuleren. Vaak verging ik daarbij van ergernis of van zielsmedelijden met de waarlijk diep bedroefden, die gedwongen waren aan een zoo zielloos werk hunne aandacht te schenken, en de nietsbeduidende aanmerkingen over personen en woonplaatsen aan te hooren, die alleen daarbij konden geuit worden. Als ik dan soms met de betrekkingen van den overledene niet al te naauw bekend was, of ik, wanneer de lijst wat laat tot mij kwam, die alle reeds naauwkeurig aangehaald vond, dan streepte ik soms mijne eigene vrienden of bekenden aan, alleen om toch niet geheel stil te zitten. Zoo denk ik doet menigeen in mijn geval, te meer, omdat doorgaans regt vele aanzeggingen verlangd worden.
A. Ik heb bij uwe beschrijving van het horribele Ceelenmaken niets te voegen. Daaruit blijkt, dunkt mij duidelijk, hoe ongepast gij zelf het rekent. Als men echter aan vijf of zes aansprekers iets te doen wil geven, voor het soms zeer hooge loon dat zij krijgen, is het wel noodzakelijk. Maar het springt immers in de oogen, dat zoo ooit zulk een uitgebreid rondzeggen eenige waarde of beteekenis mag gehad hebben, het thans, daar toch ieder ook de dagbladen ter kennisgeving gebruikt, en ieder, tot de kruijer in zijn pothuis toe, ten minste de Stadscourant leest, volstrekt zonder zin of nut is geworden, dat het een, in den volsten zin des woords, verjaard en verouderd gebruik, eene dwaze overtolligheid is. Wilde men het overlijden aan de leden der famielie bijzonderlijk laten aankondigen, dat laat zich regtvaardigen; maar daartoe is, even als bij de begrafenis zelve, de dienst van eenen aanspreker volkomen voldoende. Als de courant voor het overige

{==225==} {>>pagina-aanduiding<<}
niet volstaan kan, dan weet ik niet om welke reden men de advertentiekosten maakt. Men zou waarlijk denken, dat het er om te doen is, om eene openlijke geloofsbelijdenis af te leggen.
C. Gij wordt sarkastisch., A. Nu, wij behoeven dan ook wel niet te vragen of de geraspte broodjes genade vinden in uwe oogen. Evenwel zult zelfs gij toch moeten erkennen, dat wij hierin althans, wezenlijk zijn vooruitgegaan. De rijkelijke doodmalen onzer voorouders, wier overdadigheid de wijze burgervaderen, in vroegere tijden, zoo menigwerf zelfs door wetten, keuren en boeten poogden te beteugelen, zijn onder ons gelukkig tot brood en kaas, aan dobbelsteenen gesneden, met wat koffij, likeur of madera gereduceerd.
A. Ik ontken dat ook niet. Ik weet hoe buitensporig, in vroegere en latere eeuwen, heidenen en Christenen soms bij hunne lijkmalen te werk gingen. Ik weet ook, dat het tegenwoordig nog bijlang na niet overal zoo eenvoudig wordt afgemaakt als hier, en dat er, op het land vooral, in sommige provinciën, bij zoo treurige aanleiding, vaak nog duchtig opgeschaft, hartig gegeten en lustig gedronken wordt, zoodat het einde van de ernstig en treurig aangevangene zamenkomst, somtijds vrij dartel en luidruchtig uitvalt. Dat laat ik voor rekening van de plompe en gevoellooze schepsels, die het ongeluk hebben nog zoo achterlijk te zijn in ware beschaving. En toch meen ik dat de eerste oorsprong dier maaltijden zoo geheel verwerpelijk niet was. Ook nu nog zou het onvoegelijk zijn, degenen die van verre komen om den overledene de laatste eere aan te doen, hongerig weder weg te zenden. Maar daarvoor ook maar eenigzins uit te halen, is even onnoodig als ongepast. Dat men bij feest en vreugde tractere is eigenaardig, maar bij droefheid en rouw! Niemand zal toch ook smakelijk eten en drinken als teeken of symbool van droefheid of deelneming willen doen voorkomen, vasten integendeel zou teregt daarvoor kunnen gelden. Dat ook hier ter stede, de naastbestaande

{==226==} {>>pagina-aanduiding<<}
en vrienden, van de begrafenis teruggekeerd, als het namelijk de gewone tijd daarvoor is, gezamenlijk iets nuttigen, wie zou daar iets tegen hebben? doch waartoe een eigenlijk onthaal, vaak op een uur waarop men anders nooit iets gebruikt; waartoe iets geheel bijzonders voorgezet? Dat dunkt mij laat door niets zich regtvaardigen. Meest verkieslijk echter komt het mij voor, dat, met uitzondering van de allernaaste vrienden, allen die de begrafenis hebben bijgewoond, niet naar het sterfhuis terugkeeren, maar ieder zijns weegs gaan, nadat zij door een der bloedverwanten aan het graf zelf bedankt zijn, voor de eere den overledene aangedaan. Zoo geschiedt het elders, (in Koppenhagen) en dat vind ik regt eigenaardig en gepast. Daar worden alleen de naaste aanhoorigen opzettelijk ter begrafenis genoodigd, maar de tijd waarop die plaats zal hebben wordt in het dagblad te voren aangekondigd. Dan verzamelen op dien tijd allen zich in en bij het sterfhuis, die hunne betrekking tot, en achting voor den ontslapene willen aan den dag leggen, zij begeleiden, in een vaak zeer langen optogt, het lijk mede ten grave, maar begeven zich ook na den afloop terstond weder naar huis of tot hun werk. Ziet, dat is eenvoudig, het kost weinig tijd, het vereert den ontslapene en troost en verkwikt zijne treurende verwanten. Zulk een vrijwillig persoonlijk geleide is in de daad eene hulde en eerbewijs. Hoe jammerlijk steekt onze gewoonte daarbij af! De mannen van de kunst maken hierin bijkans alleen eene loffelijke uitzondering. Maar voor 't overige gaan bij ons de meest aanzienlijke, de werkelijk zeer algemeen en hoog geachte en opregt betreurde mannen, in maatschappij en kerk, ten grave, door slechts weinige, opzettelijk daartoe genoodigden begeleid, doorgaans niet eens begeleid, maar aan het graf ontmoet; en de kaartjes die aan het sterfhuis komen, zijn de eenige, hoogst ongewisse, blijken van achting en deelneming voor de bedroefde nablijvenden.
D. Gij vergeet dat de familie, en bij 't sterven van eenen predikant, ook de ambtgenooten, gewoon zijn, door huis-
{==227==} {>>pagina-aanduiding<<}
sluiting, van hunne droefheid en deelneming openlijk te doen blijken.
A. Indien de huissluiting dit werkelijk te kennen gaf, ja, dan had die akelige gewoonte althans eene wezenlijke beteekenis. Maar zij heeft die beteekenis gewisselijk niet. Immers, hoe ware het dan te verklaren en goed te maken, dat de naaste familie aan hare verdere leden uitdrukkelijk door de aansprekers om dat sluiten laat verzoeken? Verbeeld u, vragen om droefheidsbetoon! Die dient men toch bij elkander te onderstellen, zoo niet, dan is het uitnoodigen om te veinzen en eene komedie te vertoonen. En dan zou men immers ook de droefheid en deelneming naar de meerdere of mindere digtgeslagene luiken, kunnen afmeten, de een zou half bedroefd zijn de ander voor een kwart deel nemen.
C. Nu maakt gij het toch waarlijk al te bont, 't wordt persiflage A. Dat vragen om huissluiting en dat digthouden van een half of kwart vensterluik, kan immers ook verklaard worden als het openlijk geven van een blijk van meerdere of mindere verwantschap met den overledene. Als zoodanig is 't immers niet af te keuren. En zekerlijk zult ook gij dat althans gepast vinden, dat het sterfhuis zelf geheel gesloten worde.
A. 't Spijt mij dat ik u moet teleurstellen, C. Ook volgens uwe duiding vind ik dat huissluiten voor de familie eene lastige overtolligheid. Waartoe den voorbijgangers alzoo verkondigd, dat ik van de familie ben van dezen of dien overledene? De bekenden weten het buitendien wel, en de vreemden gaat het niet aan. En kondt gij werkelijk meenen, dat ik het geheele sluiten van een sterfhuis goed en gepast zou vinden? Integendeel, ik weet voor dat akelige gebruik niet eene enkele geldige reden te vinden. Vindt men het volstrekt noodig, om voor iedereen het huis kennelijk aan te duiden waarin een lijk boven aarde staat, (welke noodzakelijkheid mij nog niet zoo regt duidelijk is,) welnu, laat men dan, zoo als elders geschiedt, of althans plagt te geschieden, of een lint aan de deur hangen, of eene lantaren

{==228==} {>>pagina-aanduiding<<}
met eene uitgedoofde kaars, of eenige bossen stroo op de stoep leggen; maar niet vrijwillig, zonder eenig nut, van eene der kostelijkste gaven Gods, van het lieve daglicht zich berooven, en het huis zelf aan een graf voor de levenden gelijk maken.
D. Ja, maar juist dat sombere stemt overeen met de gemoedsgesteldheid van den treurenden, 't is hem zelve daarom welgevallig en een gepast afbeeldsel van zijn binnenste voor anderen.
A. God beware een iegelijk voor de ondervinding eener droefheid, die het gemoed met eene nachtelijke donkerheid vervult, of hem in uitwendige volslagene duisternis een welgevallen doet vinden! Maar zij zal wel tot de groote zeldzaamheden behooren. Het licht, het daglicht vooral, is ook den diepst bedroefde tot verligting en troost. Juist de nachten, de vaak slapelooze nachten, vallen hem meest bang, en menigwerf snakt hij naar het aanbreken van den morgen. Trouwens, gij zult vaak met mij hebben opgemerkt, dat ook zij, die van voren aan 't huis elken lichtstraal afweren, er niet aan denken om ook de ramen van de binnen- of tuinkamer, waarin zij zich ophouden, mede te sluiten; en dus door de daad toonen, dat zij, zooals ook natuurlijk is, van het volle daglicht geen' afkeer hebben.
D. Maar zoudt dan gij de zoodanigen, of misschien wel de kist met het lijk zelf, voor aller oog in de zijkamer willen plaatsen? Meent gij dan ook niet dat de drukte en het gewoel van de straat, hinderlijk en stuitende zijn voor den bedroefde?
A. Zeker meen ik dat met u. Maar het geheele nederlaten der gordijnen is immers in alle opzigten voldoende.
C. Ja, maar ik heb altijd gemeend, dat het sluiten der vensterluiken mede tot het gewone rouwen behoorde, en als zoodanig beschouwd en beoordeeld moet worden.
A. 't Is mogelijk, maar om het rouwen wordt toch, zoover ik weet, nooit door de naaste verwanten verzocht. En dan moest het immers ook voor allen veel langer aanhouden, en op bepaalde tijden, bij trappen, afnemen.
C. Nu, men kan aan den toon waarop gij dit zegt,

{==229==} {>>pagina-aanduiding<<}
genoeg merken, dat gij met het rouwen ook al gansch niet ingenomen zijt.
A. Maar ik bid u, hoe zou ik er toch gunstig over kunnen denken? Reeds de groote en onvoorziene uitgaven, daarvan, vooral in een talrijk gezin, die vaak alles verslinden wat eene kostbare begrafenis nog had overgelaten, of die het in drukkende schulden wikkelen, maken mijns inziens, de afschaffing wenschelijk, te meer, omdat ook die uitgaven volstrekt doel- en nutteloos zijn.
D. Nu ja, ik erken, dat bezwarende, ja soms bijkans ruïnerende van het in den rouw gaan, voor een talrijk burgergezin, en voor onbemiddelden in 't algemeen, maar bij rijken en aanzienlijken, valt die bedenking althans weg,
A. Toegestemd! Maar voor dezen geldt evenzeer, ja vooral eene andere bedenking, die namelijk van de voor wezenlijk bedroefden zoo lastige en stuitende bemoeijingen, die het, al terstond bij het vallen van den smartelijken slag, medebrengt.
D. Maar die bemoeijingen geven aan de droefheid eene heilzame afleiding. Let maar eens op, hoe de aandacht, der vrouwen vooral, ook bij opregte droefheid, door alle de beschikkingen over den rouw wordt ingenomen.
A. Dat heb ik soms met ergernis helaas! opgemerkt, als de ijdelheid, ook ondanks de droefheid, zoo zigtbaar haar spel speelde. Evenwel gewenscht is die afleiding lang niet voor allen, heilzaam, althans waardig, is zij, meen ik voor niemand.
C. Nutteloos of ongepast acht ook ik echter, die onvermijdelijke bemoeijingen geenszins. Integendeel, ik reken het rouwen even betamelijk als natuurlijk. Het is eene zoo eigenaardige uitwendige betooning van de inwendige droefheid, en strookt geheel met de stemming van den treurende.
A. Zoo! Maar hoe dan als er geene uitwendige droefheid is, en met grond ook niet kan plaats vinden? Is het dan geene huichelarij? En laat zich dan ook die droefheid, naar vaste regelen, vooruit bepalen? Is het een resultaat van de ondervinding, dat de diepste droefheid een

{==230==} {>>pagina-aanduiding<<}
jaar en zes weken, stand houdt? bij sommigen, een half jaar, bij anderen, drie maanden? dat zij met een half jaar in merkbare mate vermindert? Rouwt dan de bedroefde ook in zijn nachtgewaad, even als in zijne gewone kleeding? Neen, vriend! die duiding van het rouwen kan geen steek houden. Ware het in de daad teeken en symbool van de droefheid des harten, dan moesten sommigen levenslang het rouwkleed dragen, anderen het nooit aantrekken. Ook al een verjaard gebruik dat wij gedachteloos behouden, hoewel sommigen reeds wijzer toonen te worden. Wij kunnen immers voor 't grootste deel, gelijk de kleur, zoo ook den tijd en de wijze van ons rouwen, bij de oude Romeinen, wedervinden. Ook zij rouwden met de zwarte kleur, tien maanden of een jaar lang, voor kinderen korter, zij legden daarbij de sieraden af, en verschenen zelden in het openbaar, en in 't geheel niet bij feesten of gastmalen.
C. Mij komt het voor, dat juist de onderscheidene rouwplegtigheden, die wij van de vroegste tijden af, tot heden toe, bij alle volken bijkans, bij Heidenen en Joden, bij Mohammedanen en Christenen, aantreffen, ten krachtigste pleiten voor het natuurlijke, het zuiver menschelijke, en alzoo betamelijke van het rouwen. 't Valt zeker moeijelijk, uwe spitsvindige vragen te beantwoorden, en de door u geopperde bezwaren geheel te loochenen, maar ik acht het gelukkig, dat men niet algemeen alzoo over het rouwen philosopheert, dat het rouwen eenmaal onder ons een gebruik is, 't welk, zij het dan ook door den een met meerdere, door anderen, met mindere deelneming des harten, toch meestal gevolgd wordt, en vooreerst bij de meerderheid ook wel zal blijven stand houden. Voor sommigen is het toch zeker eene wezenlijke behoefte, voor anderen misschien een heilzame teugel, een beletsel voor het ook openlijk verzaken en vertreden van allen ernst des levens, een breidel voor die heillooze ligtzinnigheid, die zoo gaarne over de droefheid en het leed gevoelloos zich heen poogt te zetten, om te minder in het genieten gestoord te worden.

{==231==} {>>pagina-aanduiding<<}

B. Gij spreekt naar mijn hart C. Ook ik zou het verkeerd en schadelijk achten, als het rouwen algemeen wierd afgeschaft. Evenwel, de bedenking omtrent het kostbare en omslagtige onzer tegenwoordige manier van rouwen is gegrond. Zij zou nogtans geheel vervallen, wanneer men eene meer eenvoudige manier kon invoeren. Indien namelijk, als kenteeken van den rouw, enkel en algemeen wierd aangenomen, het weglaten van alle schitterende versierselen, en het dragen van een rouwband of lint om den hoed, of eene kokarde, of een strik op den arm of de borst, dan vielen de kostbaarheid en de omslagtigheid, geheel weg; dan zou de kleeding, behoudens eene wenschelijke verscheidenheid, van zelf daarnaar zich wijzigen en stemmig blijven, het gevoel werd bevredigd, en de rouwdragende was als zoodanig kenbaar voor een iegelijk.
C. Uw voorslag is aannemelijk, maar gij zult dien niet zien verwezenlijken. Reeds voor eene halve eeuw werd dat denkbeeld in praktijk gebragt, vereenigingen werden (te Utrecht onder andere) gevormd, wier leden zich verbonden, om alleen met strikken te rouwen; maar, wij zien het, allengs is men geheel tot de oude manier terug gekeerd.
B. 't Is mogelijk, maar wij zijn in die halve eeuw in menig opzigt toch verbazend gevorderd. Waarom zou ook hierin, vooruitgang onmogelijk zijn, als de aandacht maar eerst op het betere wordt gevestigd, en de overtuiging dienaangaande algemeen wordt. Elders, bijv. in het naburige Oost-Friesland is die wijze van rouwen werkelijk algemeen heerschende. En wij zien haar immers ook in ons midden, door Militairen en Studenten, zonder aanstoot volgen.
A. Ook ik zou met het rouwen, op die wijze mij wel kunnen vereenigen. Maar 't zal vrees ik, lang aanhouden, eer het er algemeen toe komt. Daartoe is onze Natie, en onze burgerij vooral, nog veel te zeer verblind en gebonden door de kracht der gewoonte. Waaruit anders toch laat het zich ook maar eenigzins verklaren, dan uit

{==232==} {>>pagina-aanduiding<<}
eene bijna onbegrijpelijke bevangenheid, ja slavernij onder de magt van het gebruik, dat menschen, die toch in andere opzigten toonen, dat het hun geenszins hapert aan gezond verstand en zuiver en krachtig gevoel, alle verstand, gevoel en smaak schijnen verloren te hebben, althans verzaken, als zij geroepen worden hunne achting en liefde jegens gestorvene verwanten te openbaren, en de droefheid over hun verlies aan den dag te leggen? Of is het niet in de daad zoo onder ons? Is het niet als of men daartoe geen anderen weg of middel schijnt te kunnen bedenken, dan het zouteloos verkwisten van eenige honderde guldens? En waaraan en hoe wordt dat geld dan nog verkwist? Om het hout van de doodkist een' heelen of halven duim te verzwaren, om die met opstaande schroeven of koperen platen en hengsels te versieren, om de wonderlijk toegetakelde huurlingen die de lijkkoets voorafgaan en omringen, doelloos te vermenigvuldigen, om hun eene overmatige belooning en verderfelijk hoog drinkgeld uit te reiken, om den vervalpot der dienstboden van verwanten of vrienden rijkelijk te beschenken, om voor een ongewoon maar daarom geenszins meer doelmatig uur van begraven, f 50 of f 100 zoogenaamd verzuim in de Stads kas te storten! En bij die doellooze en akelige geldverkwisting, denkt niemand er aan, dat alleen zij den overledene op eene eigenaardige en waardige wijze eere aandoen, die zijne overblijfselen naar de laatste rustplaats dragen, of voor 't minst achtervolgen. Het komt bij niemand op, velen, daartoe zoo al niet te noodigen, althans in de gelegenheid te stellen. De naaste betrekkingen zelfs volgen niet het lijk, maar rijden langs eenen anderen weg, als ter sluik, naar de begraafplaats om die boete te ontduiken, in plaats van ettelijke koetsen achter het lijk voor anderen beschikbaar te stellen, gelijk vroeger onder eenigzins bemiddelden plagt te geschieden. Daarentegen behoort de oprigting ook van het
eenvoudigste grafteeken onder ons tot de zeldzaamheden. Aan lijkhuizen en andere voorzorgen tegen het begraven van schijndooden, schijnt niemand te denken. Waarlijk, wie het niet zag, zou het niet kun-
{==233==} {>>pagina-aanduiding<<}
nen gelooven; maar treurig en ergerlijk is het verschijnsel, veel vindt de nadenkende en gevoelige opmerker te berispen en te bejammeren, doch, bij zoodanige verstomping weinig helaas! ja niets bijkans, in de naaste toekomst althans, te hopen en te verwachten.
Hier zweeg A., en onwillekeurig de anderen met hem. Na eene korte pauze echter, vatte B., nog eens het afgebrokene gesprek aldus weder op.
B. Ik deel veelzins in uwe berispende klagt en in uwe geringe hoop op verbetering van het vele verkeerde, en dat smart mij te meer, omdat ik, buiten het door u genoemde, nog eene, mijns inziens, zeer zware grieve heb tegen onze manier van begraven en rouwen, die, het verwondert mij, door u volstrekt niet is aangeroerd.
A. En die grieve is?
B. Om het met een woord te noemen: het onchristelijke!
C. Dat is eene harde aanklagte, zwaarder nog dan die van onverstand en wansmaak, en dat ten aanzien van onze landgenooten, die immers, zelfs bij het aankondigen hunner sterfgevallen in de dagbladen, vaak zoo Christelijk en stichtelijk zich uitlaten, ja zelfs dogmatiseren!
A. Ja, daaraan erger ik mij genoeg. Ging men op die advertentiën af, men zou dan meest alle overledenen en ook de nablijvenden, voor echte Christenen moeten houden; en toch, wie de menschen kent, weet maar al te goed, hoe treurig het daaromtrent er bij de meesten uitziet. Trouwens 't komt ook niet te pas, in eene advertentie eene geloofsbelijdenis af te leggen.
C. Dat geef ik u niet toe. Huichelen, of zelfs vertooning maken met het heilige, is altijd verkeerd, maar voor den opregt geloovigen kan het behoefte zijn, van dat geloof te doen blijken en van zijne hoop te spreken. Voor 't minst toont men alzoo te gevoelen, hoe het behoorde te wezen en bewijst hulde aan het Christendom.
B. Volkomen beaam ik dat, C., maar doe u tevens opmerken, dat de advertentie en de gewone vorm van condoleren (waarbij althans sommigen nog iets murme-
{==234==} {>>pagina-aanduiding<<}
len van het ‘wedervinden op volmaakter plaats’ het eenige is, waarbij eene Christelijke beschouwing van het sterven, merkbaar wordt. Voor 't overige is in ons begraven en rouwen alles onchristelijk, heidensch, ja, erger dan heidensch.
A. Inderdaad, bij uwe aanklagte is de mijne nog gering. Maar erger dan heidensch dat is toch wat al te kras.
B. Niets te veel gezegd. De heidenen, zelfs de minst beschaafde en ruwste volken, deden en doen nog, door opmerkelijke gebruiken bij hunne begrafenissen, hun geloof aan, hunne hoop op, althans hun vermoeden van onsterfelijkheid en toekomend leven blijken. Waarom anders geven sommige wilden aan hunne dooden leeftogt, wapenen, gereedschappen en dergelijke in het graf of op den brandstapel mede? Van de oude Romeinen immers is het bekend, dat zij de lijken versierden met bloemen, en die met welriekende oliën zalfden, even gelijk zij de gasten deden voor een feestmaal; dat zij de graven met kransen en bloemen, vooral rozen, bestrooiden; dat zij met gezang en fluitspel de dooden ten grave begeleidden, om aan te duiden, (zooals makrobius dit gebruik verklaart): ‘dat de ziel der gestorvenen tot den oorsprong der liefelijke toonkunst d.i. den hemel, wederkeerde.’ Maar waar ontdekt gij bij ons begraven en rouwen ook slechts het geringste spoor van de hope eens beteren toekomenden levens, waarin toch wij Christenen, boven Heidenen en Joden vooral ons mogen verblijden en roemen? Wij zeggen immers met den Apostel: ‘wij weten dat, als dit aardsche ligchaam gesloopt wordt, wij een eeuwig huis hebben in den hemel,’ wij prijzen: ‘zalig de dooden die in den Heere sterven,’ en noemen daarom ‘het sterven gewin;’ en nogtans is het in alles, wat wij bij en na het sterven onzer dierbaren, verrigten, alsof wij hen voor eeuwig verloren rekenden, en alzoo hun sterven voor de vreeselijkste aller rampen hielden. In onze woningen en bedehuizen betuigen wij al zingende, dat wij, ‘met zoete vreugde denken aan de stille rustplaats van Gods dooden, den eindpaal van verdriet en nooden, de rustplaats na den strijd der deugd;’ maar bij, en door

{==235==} {>>pagina-aanduiding<<}
de wijze waarop wij die dooden behandelen, begraven en berouwen, loochenen en verzaken wij ten eenemale die hoop en die vreugde, en roepen als 't ware een iegelijk toe: de dood is mij een koning der verschrikking, en ook u moet hij dat wezen!
A. Nu moet ik u het verwijt, mij straks gedaan, wedergeven; gij overdrijft, B!
B. Neen waarlijk ik overdrijf niet A. Zeg mij dan wat wij anders of meer zouden kunnen doen, dan wij doen, indien wij het sterven voor vernietiging hielden, ons afgrijzen daarvan wilden uitdrukken, en anderen den hoogsten afschrik daarvoor wilden inboezemen. Zwart immers, akelig zwart als de donkerheid van een' sterreloozen nacht, is alles wat bij ons begraven en rouwen gezien wordt. Is het u niet alsof u het hart wordt toegeschroefd, wanneer gij een huis binnentreedt, waarin de akelige somberheid slechts door enkele, als ter sluik ingelatene, lichtstralen wordt verhelderd? als gij daar de menschen, spiegels en schilderijen met zwart ziet overtogen? en dan die doodkist, de schragen en het kleed, alles, alles zwart, zelfs den doode met zwarte linten in muts of wade? Eilieve, is dat niet alles het beeld en de uitdrukking eener volstrekt hopelooze droefheid die niet getroost wil wezen?
D. Nu ja, maar gij weet immers ook wel dat men dat niet juist wil te kennen geven?
B. Maar wat dan? Waarlijk, de zwarte kleur is zoo aangenaam niet voor het oog, dat men zoo angstvallig alles er mede bedekken zou; indien het niet was om daarmede iets uit te drukken. Als men dat niet bedoelt, dan kan ik niet zien dat men iets bedoelt, en dan is al die omslag geheel redeloos.
A. Gij zijt dus eigenlijk ook tegen het rouwen, B?
B. Neen, niet onbepaald, zooals ik straks reeds gezegd heb, ik vind er te veel goeds in.
A. Maar wat dan? wildet gij dan in 't wit rouwen zooals de Chinezen en Hernhutters? Of in 't rood zooals de oude Polen, of in 't purper zooals vroeger de vorsten?
B. Dat juist niet. Ik zou het zwart als uitdrukking van

{==236==} {>>pagina-aanduiding<<}
droefheid, aan de kleeding althans, niet willen afschaffen of weren, doch het slechts niet zoo uitsluitend willen gebezigd zien, maar gepaard met het wit als de kleur der vreugde, of met het groen als die der hoop, of met het blaauw als de kleur van het uitspansel (dat wij toch doorgaande met den hemel identifieren.) Aan den doode of zijne kist, echter iets zwarts te brengen, komt mij hoogst ongepast voor. Bij dien mogen wij immers geene droefheid onderstellen. Moet die den schijn hebben van over zich zelven te rouwen? Wil men aan het eenvoudige witte doodsgewaad iets toevoegen; waarom dan niet, gelijk vroeger hier algemeen, althans bij het lijk van kind, jongeling of maagd plaats had, groene lintjes, bloemkransen, ruikers, palm-of lauriertakjes gebezigd? Waarom niet onze geliefde dooden die hunnen strijd hebben volstreden, als overwinnaars met palm- of laurierkrans gekroond, zooals voor eeuwen, den Christen-martelaren geschiedde? En waarom moeten kist, baar, koets en dekkleed, juist met die akelige zwarte kleur geheel bedekt zijn? Ziet, laatst zag ik een kind begraven. Het zwarte kleedje was met witte kokardes afgezet. De drager hield een bloemtak in den mond. Waarom, (dacht ik bij mij zelven,) geschiedt niet iets dergelijks ook bij het begraven van volwassenen? Mag men voor kinderen alleen de hoop op het betere, waartoe zij zijn overgegaan, vasthouden, niet toonen? Of zouden wij ook in dat wit en groen niet een zinnebeeld, eene uitdrukking van het hoogere moeten zien, maar slechts eene simpele aanduiding van den leeftijd der ontslapenen en niets meer, even als in de witte handschoenen der aansprekers?
A. Als gij dien weg op wilt, dan zoudt gij misschien ook wel een kruis op de kist of het doodkleed verlangen?
B. Het kruis, als symbool van het geloof en van de hoop des Christens, ware zekerlijk op kist of kleed niet zoo misplaatst als in vensterramen en deuren. Doch ik wil aan dergelijke zinnebeeldige teekenen niet te veel gewigt hechten. De Protestanten zouden, over het algemeen, en niet geheel zonder grond, onwillig en huiverig zijn om op dien

{==237==} {>>pagina-aanduiding<<}
weg den voet te zetten. Dit alleen zou, en mag ik dunkt mij wenschen, dat zij, die hunne dooden betreuren, niet als degenen die zonder hoop zijn, en die in den dood eenen engel Gods, eenen bode des eeuwigen vredes mogen zien, eindelijk afstand doen van alle die vertooningen eener hoopelooze smart, die niets dan schrik voor, en afgrijzen van dien, allen eens nakenden, doodsengel kunnen opwekken. Plegtige ernst en droefheid mag en moet zijne komst in onze woning en tot onze geliefden bij ons wekken, maar ernst en droefheid door geloof en hopend vertrouwen getemperd en geheiligd. Gelijk wij in die oogenblikken den troost der Godsdienst bovenal behoeven, zoo behoorden wij ook daarbij inzonderheid hare stem te hooren, hare kracht te zoeken en te openbaren.
C. En dat, ik erken het met u, geschiedt aan onze sterfhuizen en bij de begrafenissen volstrekt niet, immers bij ons Protestanten. Maar hoe ook zoudt gij daarbij de Godsdienst hare plaats en haren werkkring aanwijzen? Gij zoudt toch immers niet verlangen dat men het lijk eerst naar eene kerk bragt, en daar eene opzettelijke lijkrede hield, zoo als in Duitschland geschiedt?
B. Dat hou ik, vooral in onze stad, voor bijkans onuitvoerlijk en ook niet doeltreffend. Het houden eener opzettelijke, eenigzins uitvoerige lijkrede, over elken doode is niet wel doenlijk, zonder of te veel tot bijzonderheden af te dalen of in algemeenheden zich te verliezen.
D. Zoudt gij dan misschien bij elke begrafenis muzijk en zang begeeren, even als bij de Romeinen en later bij de Christenen geschiedde, en nog onlangs bij de begrafenis eens kunstenaars, in eene naburige stad plaats had, gelijk in Duitschland nog doorgaande?
B. Ik acht het gezang bij een graf volstrekt niet misplaatst, maar integendeel zeer geschikt om het gevoel des harten uit te drukken en tevens te verhoogen. Ik geloof echter niet dat zulks voor als nog bij ons in te voeren of zelfs aan te raden zou zijn. De lust voor en oefening in muzijk en zang, begint echter thans indedaad meer

{==238==} {>>pagina-aanduiding<<}
algemeen te worden. Wie weet wat latere tijden daaromtrent zullen mede brengen!
D. Mij komt het voor dat ons klimaat, ons dikwerf koud, nat en winderig weder, gezang, muzijk, ja zelfs eene toespraak bij het graf, althans op de kerkhoven, ongeraden, ja onuitvoerlijk maken. Daarenboven kan, naar mijn gevoel, niets krachtiger en treffender tot het gemoed der aanwezigen spreken, dan het geopende graf en de daarin nederdalende doode zelf.
B. Ik ben het met u eens, en toch ook niet ten volle. Ongetwijfeld vindt de nadenkende en gevoelige reeds in het zien op de groeve, en het gedenken aan hem wiens lijk daarin afdaalt, doorgaans ruim en goed voedsel voor verstand en gemoed; indien hij althans niet geërgerd en verontwaardigd wordt door te zien, hoe de dragers, één voor één, van den aanspreker met groote deftigheid het loon voor hun werk, (als een kruijer voor gedane vracht,) bij het graf zelf, ontvangen. Eene korte toespraak echter ware wel geschikt, om die goede gedachten en gewaarwordingen op te wekken en te versterken. Een gemakkelijk te vervoeren schut of staketsel ware ook ligtelijk aan de windzijde van het graf te plaatsen, of, beter nog, tot dat einde eene kleine kapel op het kerkhof zelf, op te rigten.
D. Maar zoudt gij dan verlangen dat de predikanten bij elke begrafenis tegenwoordig waren, even als velerwege op het land? die hebben het immers in deze uitgestrekte stad reeds buitendien zoo volhandig?
B. Ongepast zou ik het zeker niet vinden, als het kon geschieden. Ik geloof echter ook dat het, bij den besten wil, althans den meesten hunner, ondoenlijk wezen zou, bij alle begrafenissen hunner gemeente-leden te adsisteren, en onderscheid mogt dunkt mij, daarbij niet gemaakt worden.
D. Geen onderscheid tusschen de begrafenis van den geringen en den aanzienlijken? Neen, vriend! zoo ver komt het nooit. Hoeveel ook de wijze van begraven vereenvoudigd en verbeterd worde, onderscheid, en groot onderscheid zal er wel altijd blijven. En hoewel juist de dood zelve ten allerkrachtigste predikt, dat alle menschen

{==239==} {>>pagina-aanduiding<<}
inderdaad gelijk zijn, zie ik er toch zooveel kwaad niet in, dat aanzienlijken hunne dooden ook op eene meer statelijke en kostbare wijze de laatste eer aandoen.
B. Hoewel ik voor mij zelven daar niet voor zou zijn, wil noch mag ik het anderen ten kwade duiden; indien men daarbij het geld slechts niet op eene zoo onredelijke en wansmakelijke wijze verkwist, als tot heden, hier vooral, pleegt te geschieden. Gij verstaat mij echter verkeerd. Ik sprak van de predikanten en zeide, dat zij geen onderscheid mogten maken, maar ook als geringe leden hunner gemeente, hunne tegenwoordigheid bij eene begrafenis verlangden, daaraan mijns inziens, moesten voldoen, wanneer zij den aanzienlijken dit niet weigerden. Ik twijfel echter of dat voor hen vol te houden zou zijn. Maar ik zie ook niet, dat juist het bijzijn van een' predikant vereischt wordt, om, ik zeg niet de Godsdienst te vertegenwoordigen, maar Christelijk geloof en Christelijke hoop, Godsdienstige gezindheden en aandoeningen, bij onze begrafenissen te verlevendigen en tevens te openbaren. Laat slechts de stem van Gods woord zelf daar gehoord worden. Daar minder dan ergens elders, zal dat goede zaad op eenen steengrond vallen. Laat men voor 't minst hier de loffelijke gewoonte invoeren, die in vele plaatsen, dorpen vooral, reeds lang bestaat, van aan het sterfhuis voor allen die ter begrafenis, vaak rondom de kist, verzameld zijn, te lezen, voor te lezen namelijk die plaatsen uit onzen Bijbel, welke van dood en graf en eeuwigheid spreken, of in betrekking tot den gestorvene of tot de nablijvenden meest toepasselijk geacht worden. Ook fragmenten uit toepasselijke leerredenen of andere geschriften worden daartoe niet zelden met stichting gebezigd. Meestal geschiedt zulks door den predikant, maar ook dikwijls door den onderwijzer, en gewoonlijk blijft deze voor de te huis blijvende vrouwen voortlezen, tot dat zij die het lijk ten grave gebragt hebben, terugkeeren. Behoef ik u te zeggen hoe gepast, hoe wenschelijk, hoe stichtelijk zoodanig onderhoud is voor hen, die anders zwijgende daar nederzitten, of nietsbeduidende woorden spreken?

{==240==} {>>pagina-aanduiding<<}

A. Gij behoeft dat niet te verzekeren, het moet wel een' ieder in 't oog vallen; maar door wien wildet gij dan dat lezen hier laten verrigten?
In beschaafde kringen kon ligtelijk een der naastbestaanden zelf, met die schoone taak zich belasten. Konden predikanten zulks doen, dan zou als van zelf, dikwijls eene meer onmiddellijke, hartelijke, treffende toespraak uit het gelezene voortvloeijen of daaraan zich sluiten. Doch wierd het slechts eenmaal ingevoerd, en kwam het eenigzins algemeen in gebruik, dan zouden ook de daartoe willige en geschikte personen met der tijd zich wel laten vinden, en even spoedig zouden dan ook wel daartoe bevoegde Schrijvers, Handleidingen en Verzamelingen van stukken, tot dat lezen geschikt in het licht doen verschijnen.
C. Uw denkbeeld en voorslag komt mij hoogst gepast voor, B., maar ik vrees zeer, dat gij evenmin als A., ooit het genoegen hebben zult, van de door u aangewezene misbruiken afgeschaft, en de voorgeslagene verbeteringen bij het rouwen en begraven ingevoerd te zien. Oude palen laten zich onder ons moeijelijk verzetten, en te minder nog zal men er toe komen, om de door u gelaakte vooroordeelen en verkeerde gewoonten te laten varen, omdat algemeen, hetgeen ten aanzien der afgestorvenen geschiedt, voor het gevoel althans, iets heiligs en eerwaardigs heeft, waaraan men schroomt zich te vergrijpen.
B. 't Is mogelijk, C., dat gij gelijk hebt. Ik deel zelfs in uwe vreeze. Tegen het gevoel als zoodanig laat zich ook niet redeneren. Maar een gevoel waaraan alle redelijke grond ontbreekt, mag ook evenmin daarop aanspraak maken dat een ieder het zal eerbiedigen, veel min er in zal deelen. En heeft A., ons, al stemden wij ook niet alles hem toe, nogtans veelzins overtuigd van het onverstandige en het nietsbeteekenende, het ongepaste en wanvoegelijke dat onze manier van begraven en rouwen, in zoovele opzigten, kenmerkt en bezoedelt; ik hoop u ten volle daarvan overtuigd te hebben, dat daarin volstrekt niets heiligs, niets Christelijks is te ontdekken; ja dat wij hierin, zelfs beneden de Heidenen staan. Dat nu

{==241==} {>>pagina-aanduiding<<}
zal men, hoop en vertrouw ik, ten langen letste met u en mij algemeen beginnen in te zien; en is dat inzigt maar eens algemeen geworden, dan zal ook gewisselijk de verbetering niet achterblijven, en de vreemdeling zal niet meer zijne verbazing, ja verontwaardiging daarover aan den dag leggen, dat eene Natie als de onze, die zooveel aanspraak heeft op den eernaam van Godsdienstig en Christelijk, haar Christendom bij doodbaar en graf ten eenemale verbergt en alzoo verloochent.





Brief van mr. M.G. van Hall aan de redactie der Vaderlandsche Letteroefeningen.

Aan de Redactie der Vaderlandsche Letteroefeningen.

Gedurende het belangrijkste gedeelte mijns levens stond ik in eene, voor mij altijd nuttige, vriendschappelijke betrekking tot Mr. a.r. falck, die zelf mij daaraan, niet lang nog vóór zijnen dood, op den warmen toon der vriendschap, herinnerde. Aan de groote hoedanigheden van geest en hart van dezen zoo wetenschappelijken en geleerden, als beschaafden Staatsman, zijn het vaderland, de geleerde wereld en zijne vrienden te veel verschuldigd, dan dat niet alles, wat hem betreft, zoo als gedurende zijn merkwaardig leven, ook nu nog de belangstelling en oplettendheid van velen, en ook de mijne, zou tot zich trekken. Aangenaam was het mij dus, dat gij door eene, naar mijn inzien gelukkige, vertaling aan uwe landgenooten hebt medegedeeld het woord over a.r. falck, hetwelk, volgens uwe daaronder geplaatste aanteekening, de Baron de reiffenberg heeft kunnen goedvinden, in de Fransche taal, aan het publiek mede te deelen. (*)
Indien gij dat woord met uwe opmerkingen en teregtwijzingen had willen doen vergezeld gaan, zou ik het waarschijnlijk niet noodig hebben geacht, om, tegen dat woord,

{==242==} {>>pagina-aanduiding<<}
u dit wederwoord, ter opneming in uw verdienstelijk Maandwerk, aan te bieden. Hiertoe vind ik mij echter thans verpligt, daar de Heer de reiffenberg, in het door hem geschreven woord, zijne pen - ik hoop bij overijling! - op vele plaatsen heeft dienstbaar gemaakt, niet alleen aan eene ongunstige beoordeeling van Koning willem I, maar zich ook verloopen heeft in het schenden van historische waarheden, aan een ieder bekend, en wier miskenning men althans niet zou hebben mogen verwachten van een' Schrijver, die, door de uitgave van zoo vele schriften, tot de Geschiedenis betrekkelijk, getoond heeft daardoor eenigen roem te willen verwerven.
Het is mijn oogmerk geenszins, hierbij op te sommen al de onnaauwkeurigheden en averegtsche beschouwingen van den Schrijver, noch ook hem dank te zeggen voor de hier en daar door hem geuite lofspraken op den door hem beleedigden Vorst; lofspraken, die hem de kracht der waarheid blijkbaar heeft afgeperst. Op meer dan ééne plaats verdient dit zoo vlug geschreven woord berisping of teregtwijzing; doch deze kunnen niet anders zijn dan de voorwerpen van een meer uitgewerkt geschrift, tot het opstellen waarvan mij de tijd, de lust, zoo al niet de bekwaamheid ontbreken. Met voorbijgang van andere voor Koning willem I weinig vleijende regelen, bepaal ik mij derhalve tot slechts één gedeelte van de reiffenberg's opstel; te weten, tot dat, waarbij hij het herhaaldelijk wil doen voorkomen, alsof falck, gedurende een aantal jaren, het voorwerp van ongenade bij Koning willem I zou geweest zijn, en dat daaraan niet alleen zijne terugroeping als Nederlandsch Gezant uit Londen in 1832 zou moeten worden toegeschreven, maar ook dat de vermaarde Staatsman, na dien tijd, gedurende het overige tijdvak der regering van Koning willem I, alleen den titel van Minister van Staat zou hebben gehad, en, zich op het huis Ter Noot bij 's Gravenhage teruggetrokken hebbende, ondanks zijne ongenade, wel meermalen over staatkundige zaken was geraadpleegd geworden, doch dat hij daarin gelijk zou geweest ziju ‘aan die hemelsche beschermers,

{==243==} {>>pagina-aanduiding<<}
die de zeelieden bij het woeden van den storm op hunne knieën aanroepen, en die zij vergeten als de golven beginnen te bedaren.’ (*) Ik erken, dat deze, hoezeer dikwerf gebezigde, vergelijking eenige dichterlijke verdienste heeft; maar dit ook is de eenige, omdat zij uitgaat van, en rust op eene vooronderstelling, die louter fictie, geheel onwaarachtig is. Die vooronderstelling toch is deze, dat het niet Koning willem I, maar Koning willem II zou geweest zijn, die falck, als zijnen vertegenwoordiger, in 1839, naar Brussel zou gezonden hebben.
Om die vooronderstelling goed te maken, laat de Historieschrijver falck als vertegenwoordiger van Koning willem II derwaarts vertrekken, en op den 16 October 1839 aan den Koning der Belgen zijne geloofsbrieven overhandigen, nadat de Prins van chimay, acht dagen vroeger, als Belgisch Gezant in den Haag, de zijne aan Koning willem II zou hebben overhandigd. Aan de waarheid ontbreekt slechts deze kleinigheid, dat Koning willem I niet vóór October 1839, maar wel, in plaats daarvan, eerst op den 7 October 1840 afstand van de regering gedaan, en Koning willem II die aanvaard heeft. Hoe is het mogelijk, dat een Schrijver, die eenige aanspraak op waarheidsliefde en vertrouwen wil maken, zich zoo zeer vergeten, en feiten hebbe kunnen aanvoeren, die niet gebeurd zijn, die niet hebben kunnen gebeuren, en waarvan het tegenovergestelde in Nederland en België nog te zeer in het geheugen van den minstkundigen, tot in de laagste standen, en dus te overbekend is, dan dat het argeloos publiek, door het te berde brengen daarvan, anders dan bij verrassing, is kunnen worden misleid?
Wel verre dus, dat onze vermaarde falck de ongenade van Koning willem I na 1832 zou hebben ondervonden, is het tegendeel daarvan, door de gewigtige zending, hem in 1839, door zijnen Koninklijken Meester, met zoo veel vertrouwen opgedragen, ten volle bevestigd; en, zoo ik, door de woorden, die de reiffenberg

{==244==} {>>pagina-aanduiding<<}
heeft goedgevonden te bezigen, één oogenblik misleid, zou hebben kunnen twijfelen aan het hoog en billijk vertrouwen, dat de ontslapen Vorst in zijnen bekwamen Staatsdienaar altijd stelde, zou ik hiervan zijn teruggebragt door het verhaal der omstandigheden en gesprekken, welke vóór falck's zending naar Brussel hebben plaats gehad; die mij zijn medegedeeld door den tegenwoordigen Minister van Eerdienst, den Baron van zuylen van nijevelt, den ervaren, waarheidlievenden Staatsman, die mij de vrijheid gaf, van zijnen naam, in dit geval, gebruik te maken, en die juist in den zomer van 1839, gedurende de afwezigheid van den Baron verstolk van soelen, tot in November van dat jaar, door Koning willem I ten derdemale met het bestuur der buitenlandsche zaken was belast geworden. De door mij bedoelde gesprekken getuigen zoowel van de staatswijsheid, als van het onbepaaldst vertrouwen des Konings op de bekwaamheid en de regtschapenheid van den Man, op welken de Vorst naauwelijks oplettend behoefde te worden gemaakt, om hem, als den éénigsten voor zulk eene even belangrijke als moeijelijke zending ten volle berekend, terstond te kiezen en te benoemen.
Met volle regt heeft de reiffenberg de opdragt dezer zending aan falck onder de beste voorteekenen der door velen verlangde verzoening tusschen de twee Volken opgeteld, en de komst van dezen Afgezant des Konings te Brussel naar waarheid opgegeven, als toegejuicht door alle mannen van verstand en goede beginselen. Maar dit alles was (ik herhaal het) geen gevolg van eene der eerste daden van onzen thans regerenden Koning willem II, zoo als de Schrijver dit met zoo vele woorden ter neder schreef, maar integendeel die van Hoogstdeszelfs, voor mij onvergetelijken, Vader, Koning willem I, en welke alzoo omtrent een geheel jaar vroeger plaats had.
Ik had welligt deze opmerkingen kunnen terughouden, omdat de tijd altijd de waarheid herstelt, zoo als hij dikwerf het regt op het onregt doet zegevieren; maar ik zou dan ook aan de behoefte van mijn hart niet hebben vol-
{==245==} {>>pagina-aanduiding<<}
daan, en - zoo ik hoop - ook niet aan den wensch van den Baron de reiffenberg zelven, bij wien, als Geschiedschrijver, ik zoo gaarne zou vooronderstellen, dat hij de waarheid, sine ira et studio, bemint, en dat hij, ten koste dier waarheid, geene blaam heeft willen werpen op eenen Vorst, aan wien ons vaderland - en hij zelf ook misschien - groote verpligtingen heeft.
Indien de Schrijver ondertusschen dezelfde mogt zijn, die, in 1822 Hoogleeraar aan de Hoogeschool te Leuven, destijds eene Fransche uitgave van het bekende werk van van der vynckt, Troubles des Pays-Bas, bezorgde, en deze van een Discours préliminaire en vele aanteekeningen deed vergezeld gaan, dan is het niet de eerste maal, dat hij zich gewaagd heeft aan het willen werpen van eene blaam op het karakter en de denkwijze van Koning willem I, en gepoogd heeft aan Hoogstdenzelven eene daad van regering toe te dichten, die, schoon dan als 't ware onder zijn oog voorgevallen, niet gebeurd is, en waarvan hij, als Geschiedschrijver, het tegendeel had kunnen en behooren te weten. Ik bedoel het volgende: In eene zijner aanteekeningen op van der vynckt's geschiedkundig werk maakt hij gewag van den gruwelijken moord, op aanraden van granvelle, door balthasar gerardts gepleegd, en laat daarop volgen, dat de familie van den moordenaar zich niet had geschaamd, om ‘bij den gekroonden Neef van willem den zwijger - Koning willem I - haren adeldom terug te eischen; en dat men er bijvoegde, dat de Prins - Koning willem I - gemeend had, niet beter de schim van den grooten Man te kunnen wreken, dan door aan de gerardts toe te staan hetgeen zij vroegen.’ (*) - Het eerste gedeelte van dit verhaal is op de waarheid gegrond; maar het tweede gedeelte is zoo onwaarachtig als het ligtzinnig door hem werd opgenomen. Hoe is het mogelijk, dat de Schrijver aan de waarheid van zulk eene ongerijmde

{==246==} {>>pagina-aanduiding<<}
vertelling een oogenblik heeft kunnen gelooven, en zich verlagen, om daaraan eene plaats in zijnen geschiedkundigen arbeid in te ruimen? Hoe! Koning willem I, wien de reiffenberg den eernaam van Scherpzinnige geeft, de Vorst, die zoo edel dacht en gevoelde, zou dan in staat zijn geweest, om den gruwelijken moord, aan het vereeuwigd hoofd van zijn stamhuis gepleegd, op de lafhartigste wijze goed te keuren! Maar zulk eene daad, die alleen kon vallen in het karakter van den Spaanschen tiberius, philips II, kon niet uitgaan van den regtschapen Vorst, die ons bestuurde - van Koning willem I. Dat zij van hem niet is uitgegaan, heb ik elders opgeteekend. (*) Maar genoeg ook van dit sprookje, zoo als over de historische onwaarheid, aan wier mededeeling de reiffenberg zich zoo roekeloos schuldig maakte.

Amsterdam, 20 Maart 1846.

m.c. van hall.

Het leven van de Markiezin de Pompadour.

(Vervolg en slot van bl. 196.)

De Maarschalk de richelieu was een van de vrienden der Markiezin, die het innigst aan haar verknocht waren. Men heeft nog eenen brief, met rood lak en het Arragonsche wapen gezegeld, dien Madame de pompadour aan den Maarschalk gerigt heeft; hij is op zoo slecht papier geschreven, dat heden ten dage geen lakkei het gebruiken zou, om daarop aan eene kamenier zijne liefde te kennen te geven. ‘Ik zou u gaarne,’ dus leest men er onder anderen, ‘iets aangenaams van den toestand mijner zenuwen mededeelen; maar daarmede gaat het erger dan ooit. Den geheelen nacht heb ik overeind in bed gezeten, om niet te stikken. Ik geloof, dat, wanneer eenmaal de wonden des lands, die mij bijzonder gevoelig smarten, geheeld zullen zijn, er dan voor die verwenschte zenuwen (ces maudits nerfs) toch wel geen geneesmiddel meer zijn zal; het is daarmede te erg gesteld.

{==247==} {>>pagina-aanduiding<<}
Ik zeg u dank, Maarschalk; maar uwe wenschen voor mijn geluk zullen eerst vervuld worden, wanneer Frankrijk in rust zal zijn. Desniettemin weet ik uwe oplettendheid voor mij te waarderen, en met den tijd zult gij bevinden, dat gij geene vriendin hebt, die met mij te vergelijken is.’ - Deze brief is van het jaar 1751.
Van de wijs, waarop de Maarschalk de richelieu aan de Markiezin schreef, geeft het volgende fragment een begrip:
‘Inderdaad, Mevrouw, het is aangenamer u te zien, dan aan u te schrijven; maar aan u te schrijven kan veel nuttiger zijn, dan u te zien, wanneer men u om raadgevingen en oordeelvellingen verzoeken wil. Ik neem de vrijheid, u hiernevens eenen arbeid over de kustverdediging van Frankrijk toe te zenden, tot welks vervaardiging mijne verknochtheid aan den Koning en mijn ijver voor den staat mij genoopt hebben. Vindt gij misschien reden, om over mijne poging te glimlagchen, zoo als gij doet over de slechte verzen, welke eenig rijmelaar u ter hand stelt, dan zou ik mij toch met de gedachte troosten, dat ik mijn' pligt heb pogen te doen. Hoe zou het mogelijk zijn, koelbloedig aan te zien, dat de Engelschen in het hart des koningrijks geraakten? Waar is het, Mevrouw, lodewijk XIII heeft zijn rijk in de bescherming der Heilige Maagd bevolen; maar waar is het ook, dat onze Ministers vooral op uwen bijstand rekenen, en dat de Koning weder op de Ministers rekent. Vaarwel, Mevrouw; vurig verlang ik, spoedig weder u ter dienst te zijn. - Richelieu.’
Hoezeer nu echter de Maarschalk zich een' van de standvastigste vrienden der Markiezin noemde en ook betoonde, weigerde hij nogtans de hand harer dochter, alexandrine d'etioles, voor zijnen zoon. Het meisje stierf kort daarna in het klooster. Dit afsterven en de vroeger ontvangene onverwachte weigering van richelieu deden haar des te gevoeliger aan, daar zij oordeelde, dat hare dochter aanspraak had op eenen hoogen rang in de maatschappij.
Het volgende fragment is uit een' anderen brief der Markiezin ontleend. Zij schrijft aan de Gravin de breze: ‘Wanneer gij te Val-de-Grace komt, wees dan zoo goed, Madame de senneterre allervriendelijkst van mij te groeten. Ach! zij heeft het beste deel gekozen. Het hart, dat God haar gegeven heeft, was voor deze wereld te goed. Hare jeugd en hare bekoorlijkheid hebben eerst eene me-
{==248==} {>>pagina-aanduiding<<}
nigte aanbidders rondom haar verzameld; thans wil zij eene Heilige worden; op deze wijs speelt zij dan den Duivel eene erge poets (voilà le Diable pris pour dupe).’ Verder schrijft zij: ‘De oude Duitschers beweerden, dat er in eene schoone vrouw iets Goddelijks huisde. Ik ben bijna van hunne meening, en geloof, dat Gods grootheid ons uit een schoon gelaat luisterrijker tegenstraalt, dan uit het brein van eenen newton.’ Vervolgens klaagt zij, met eene karakteristieke wending, over de verveling, welke zij aan het hof ondervindt: ‘Hier is het,’ zegt zij, ‘even onmogelijk voor mij, vrolijk te worden, als voor Madame de percival, schoon te zijn.’
Sedert vijftien jaren had Madame de pompadour haren gemaal niet wedergezien. Op zekeren dag meende zij hem in den persoon van eenen pachter-generaal te herkennen; hij was een dik en vet man geworden, wien men de gezondheid uit de oogen zag; 400,000 livres jaarlijksche inkomsten hadden d'etioles eindelijk getroost. Menig Franschman zou voor geringeren prijs zich met zijn lot verzoend hebben. Zij zag hem in den schouwburg weder, en haar ontging niet, hoe den Heere d'etioles in het parterre allerlei bonmots, zetten en kwinkslagen in het oor gefluisterd werden. In geweldige gemoedsbeweging verliet zij de zaal. Den volgenden dag werd er een buitengewone raad in het kabinet des Konings te Versailles gehouden, en de pachter-generaal ontving het bevel, om zijn hotel niet te verlaten, telken male Madame de pompadour de hoofdstad zou bezoeken.
Des zondags was de favorite gewoon, de kunstenaars en geleerden, als ook de voorname heeren van adel, aan wier huldigingen zij het oor leende, bij haar toilet toe te laten. Zij werden er met veel hartelijkheid en met een gemeenzaam bon jour ontvangen. Die in bijzondere gunst stond, dien begroette zij ook wel met een vriendelijk tikje op de wang. Intusschen werden meestal de mannen van kunst en wetenschap liever gezien en guller ontvangen, dan de heeren met titels en wapenschilden. De latour, boucher, cochin, de beide vanloo's behoefden nooit te antichambreren. Haar eerste zamenkomen met crebillon is bekend. Men had haar gezegd, dat de oude treurspeldichter, arm en door de wereld verlaten, met zijne honden en katten midden in de voorstad van het Marais woonde. ‘Wat zegt gij mij daar? Arm en verlaten?’ Met deze woorden ijlde zij naar den Koning

{==249==} {>>pagina-aanduiding<<}
en bad om honderd Louis d'or pensioen uit zijne chatouille. De som werd toegestaan. Toen crebillon naar Versailles kwam, om hiervoor dank te zeggen, lag de Markiezin te bed. ‘Laat hem binnenkomen,’ zeide zij, ‘opdat ik den grooten geest met zijne grijze haren zien moge.’ De arme, maar fiere grijsaard trad het slaapvertrek binnen, en Madame de pompadour werd door zijn gezigt zoo aangedaan, dat zij schreide. Zij boog zich over den rand van haar bed, om hem de hand te kussen. Op dit oogenblik verscheen lodewijk XV. ‘Ach, Madame!’ riep crebillon uit, ‘ik ben verloren; de Koning heeft ons verrast.’ Deze kwikslag deed lagchen, en des grijsaards geluk was gemaakt; hij was destijds echter reeds tachtig jaar oud.
Hare laatste dagen heeft Madame de pompadour in diepe en beklagenswaardige neerslagtigheid doorleefd. Magt en gunst gingen verloren, en nu verlieten haar ook hare schijnvrienden; lodewijk zelf duldde haar nog, maar beminde haar niet meer. De Jezuiten overhoopten haar met brieven, waarin zij haar het lijden der verdoemden met de schrikbarendste kleuren schilderden; en al wilde zij nu al aan eeuwige folteringen niet gelooven, zoo was haar leven reeds foltering genoeg. Hoe pijnigend was niet, voor eene vrouw als zij, de enkele gedachte, dat zij van het toppunt van magt in den burgerstand zou moeten terugkeeren! Met ieder uur vermeerderde haar verdriet. Toen zij aan het hof gekomen was, had zij, trotsch op harejeugd, schoonheid en bloeijende gezondheid, blanketselpotjes en mouches van het damestoilet verbannen, zeggende dat het leven geen maskenbal was. Thans kwam de verwelkende, vaalkleurige, troostelooze ouderdom; zij moest tusschen blanketsel of de eerste rimpels kiezen. ‘Dat kan en zal ik niet overleven!’ riep zij vol ontzetting uit.
Op zekeren nacht van het jaar 1760 rees zij uit haar bed, deed hare kamenier, Madame du hausset, roepen, en zei haar al sidderende: ‘Ik voel, dat ik eerlang sterven zal. Madame de vintimille en Madame de chateauroux zijn jong gestorven, even als ik; 't is het droevige lot van alle, die den Koning bemind hebben. Wat ik het minst betreur, is mijn leven; ik ben huldigingen en beleedigingen, vriendschap en haat moede. Maar, ik beken het u, ik huiver bij de gedachte, na mijn' dood op het vildersveld (à la voirie)geworpen te worpen, hetzij door de geestelijkheid, hetzij door

{==250==} {>>pagina-aanduiding<<}
den Dauphijn, of door geheel de bevolking der hoofdstad.’ Madame du hausset greep hare handen en sprak haar moed in. ‘Moest Frankrijk het ongeluk hebben u te verliezen, vrouw Markiezin, zoo zou de Koning ook voor eene eervolle begrafenis zorgen.’ - ‘Ach mijn God, eene begrafenis!’ jammerde Madame de pompadour. ‘Denkt gij dan, dat ik vergeten heb, hoe Madame de mailly, die toch nog berouw toonde 's Konings eerste favorite geweest te zijn, op het punt geweest is, op het cimetière des Innocens of zelfs wel in een stinkriool begraven te worden?’
Dien geheelen nacht door weende de Markiezin; toen de dag kwam, vatte zij weder eenigzins moed. Alle bedenkelijke kunstmiddelen nam zij te baat, om de eerste verwoestingen, welke de tijd bij haar aanregtte, te verbergen. Maar alle moeite, welke zij zich gaf, was vruchteloos; dat hartenwinnend lachje, hetwelk twintig jaren vroeger lodewijk XV had doen vergeten, dat hij de kroon van Frankrijk droeg, was onherstelbaar verloren.

Dood van Madame de Pompadour. - Haar Testament. - Lijkredenen. - Twee Portretten uit de achttiende Eeuw. - Aanhangsel.

Te Parijs wilde Madame de pompadour zich thans niet meer vertoonen. Aan het hof verscheen zij nog slechts in den glans en de pracht eener Koningin van Golconda, met eene diamanten kroon op het hoofd, met kostbare armringen, en in een lang, met goud en zilver geborduurd sleepkleed van Indische stoffen. Nog steeds scheen zij de naar eene Godin gelijkende Markiezin van vroegere dagen: maar, wanneer men haar van naderbij bezag, was haar aangezigt niets anders dan een pastel-portret, wel is waar nog altijd bevallig, maar met trekken, die hier en daar verbleekt en weder opgehaald waren. Het eerst zag men hare schoonheid aan den mond verdwijnen. Reeds vroeg had zij de kwade gewoonte aangenomen van zich op de lippen te bijten, om de bewegingen van haar gemoed te bedwingen. Vandaar had haar mond reeds in haar dertigste jaar zijn' levendigen glans verloren.
Men heeft beweerd, dat Madame de pompadour aan vergift gestorven is, hetwelk de vijandelijke hofpartij haar had bijgebragt. Maar denkende, boven vooroordeel verhevene geschiedschrijvers zijn het eens, dat de Markiezin aan niets

{==251==} {>>pagina-aanduiding<<}
anders gestorven is, dan aan hare vier en veertig jaren, omdat zij hare magt alleen aan bare schoonheid te danken had en hare schoonheid niet wilde overleven. Langen tijd leed zij in stilte en verborg den dood, welks nabijheid zij gevoelde, onder eenen bleeken glimlach, tot dat zij zich eindelijk nederlegde om niet weder op te staan. Zij bevond zich op het jagthuis te Choisy. Lodewijk XV en zij, die hem omgaven, geloofden niet, dat hare ziekte van zoo bedenkelijk eenen aard was; zij zelve kon zich dat niet verhelen, en smeekte den Koning dringend, haar naar Versailles te laten brengen. Zij wilde namelijk op het tooneel harer grootheid sterven, sterven als Koningin in het koninklijke paleis, tot op het laatste oogenblik bevelen uitdeelende, laatsten-wilsbepalingen makende, met den zwerm der hovelingen aan hare voeten.
In de maand April (die van het jaar 1764) stierf de Markiezin de pompadour, even als diane de poitiers, gabrielle d'estrées en Madame de maintenon in April gestorven waren. De pastoor der Magdalena-Kerk bood haar in hare laatste uren zijnen geestelijken bijstand. Toen hij haar zijnen zegen gegeven had, en zich boog om te vertrekken, verzamelde de stervende nog eenmaal hare laatste kracht, en verzocht hem nog te vertoeven: ‘Wacht een oogenblik, Heer Pastoor,’ zeide zij; ‘wij gaan zamen heen,’ Eene minuut daarna was zij dood.
Tot op haar laatste levensuur had lodewijk XV aan de Markiezin de vriendschappelijkste gevoelens betuigd; doch toen zij gestorven was, droeg hij slechts zorg, zich van haar stoffelijk overschot te ontslaan. Op zijn bevel werd het lijk naar Parijs in het hotel de Pompadour gebragt. Toen de koets met de afgestorvene van Versailles wegreed, stond de Koning aan een venster van het kasteel, en daar er juist een zware slagregen viel, maakte de nietswaardige glimlagchend tegen den Kamerheer, die bij hem was, de aanmerking: ‘Onze Markiezin heeft slecht weêr op hare reis.’
Nog dienzelfden dag opende men, in 's Konings tegenwoordigheid, Madame de pompadour's testament. Ofschoon zij reeds sedert lang vreemd aan zijn hart was, kon hij zich toch, bij het hooren lezen daarvan, voor een oogenblik van schreijen niet onthouden. De inleiding van dit stuk luidt aldus: ‘In den naam des Vaders, des Zoons en des Heiligen Geestes heb ik, jeanne antoinette poisson, Markie-
{==252==} {>>pagina-aanduiding<<}
zin de pompadour, buiten gemeenschap van goederen gehuwde gemalin van den Ecuyer karel willem lenormant d'etioles, dit mijn tegenwoordig testament gemaakt en geschreven. - Mijne ziel beveel ik aan God, en hoop, dat Hij mij een genadig Regter zijn zal, om den wille van het kostbare bloed jesu christi, mijnen Verlosser, en door de alvermogende bemiddeling der Maagd maria en van alle Heiligen in het paradijs. - Ik wensch, dat mijn lijk zonder eenige praal naar de Kapucyners op het Vendôme-plein gebragt, en aldaar in het gewelf der kapel, die mij in hunne kerk bewilligd is, begraven worden.’
Noch vriend noch dienaar is in het testament vergeten geworden; zelfs lodewijk XV wordt daarin bedacht. ‘Ik smeek,’ zegt zij, ‘den Koning, mijn hotel te Parijs als geschenk van mij wel te willen aannemen, ten einde het een slot voor een zijner kleinkinderen worde. Ik wensch, dat de Graaf van provence het bekomen moge.’ Dit hotel der Markiezin de pompadour werd sedert steeds ter beschikking van voorname gasten gesteld, en heet tegenwoordig het Elysée Bourbon.
Bij het testament is een codicil gevoegd, hetwelk bewijst, dat de Markiezin nog vrienden behouden had. ‘ Het is mijn wensch,’ leest men daarin, ‘dat Madame du rour het portret mijner dochter, nevens de met diamanten bezette kas daarvan, als teeken mijner vriendschap ontvange; desgelijks Madame de Maréchale de mirepoix mijn met diamanten bezet horologie; Madame de château-renaud een met diamanten bezet portret des Konings; de Hertogin de grammont eene doos met diamanten.....; de Hertogin de choiseul eene andere, zilveren doos met diamanten; de Hertog de gontaud eene wit- en rooskleurige alliance met diamanten, in een' groenen knoop geslagen, en eene doos van karniool, die hem steeds zoo bijzonder bevallen heeft; de Hertog de choiseul een aquamarinkleurige diamant in eene zwarte doos; de Maarschalk de soubise een' ring, die de vriendschap verbeeldt; het is mijn en zijn beeld, sedert de twintig jaren dat ik hem ken; Madame de vamblemont een tooisel van smaragden.’ Het testament is den 30sten Maart 1761 gedagteekend; het codicil werd in het sterfuur der Markiezin, den 15den April 1764, geschreven. Zij had naauwelijks krachts genoeg, om het te onderteekenen.
Madame de pompadour had van den Koning ontvangen:

{==253==} {>>pagina-aanduiding<<}
een paleis te Parijs en een te Fontainebleau, het gebied van Crecy, het kasteel Aulnay, Brimborion op Bellevue, de heerlijkheden Marigny en St. Remy, een slot te Compiegne en een te Versailles, - zonder nog de millioenen te rekenen, die haar in geld betaald werden. En desniettemin ontving nog de Markies de marigny van lodewijk XV 230,000 francs, om de schulden der favorite te helpen betalen.
Het kasteel van Madame de pompadour geleek een rijk voorzien museum. Schilderijen, standbeelden, oude gravures, bronzen, eene bibliotheek, kunstig gesnedene tafelserviezen, alle heerlijkheden van kunst en vernuft vond men er vereenigd. Weinige dagen na den dood zijner zuster deed de Markies de marigny al deze schatten verkoopen, en de verkooping hield een geheel jaar aan.
Het dagblad van dien tijd gaf in de volgende woorden van het overlijden der Markiezin de pompadour berigt: ‘Parijs, 15 April 1764. Heden avond is Mevrouw de Markiezin de pompadour gestorven. De ongemeene bescherming, welke zij aan de wetenschappen verleende, haar smaak voor de schoone kunsten, hare uitstekende goedgunstigheid jegens de kunstoefenaars, veroorloven ons niet, deze bedroevende gebeurtenis met stilzwijgen voorbij te gaan. De zoo verstandige vrouw is haar laatste uur met de standvastigheid eener heldin te gemoet getreden.’
Zoo lang Madame de pompadour de magt in handen had, werd zij in liederen en verzen zonder tal bezongen, zoo zelfs, dat een Engelsche schrijver van dien tijd zegt, dat Frankrijk een land is, dat slechts door liedjes geregeerd wordt. Toen nu de favorite dood was, kwamen meer dan vijftig grafschriften op haar te Parijs en te Versailles in omloop. Een caricatuurmaker kwam op den inval, de volgende schets eener voor haar bestemde graftombe te geven. Midden op dezelve staat het borstbecld der Markiezin, regts hymen, links amor, beide schreijende en met de omgekeerde fakkel in de hand; terwijl onder het borstbeeld deze regels gelezen werden.

Weent vrij! Hier ligt in 't duister graf 
Het schoonst, dat ooit Natuur ons gaf, 
De plaag haars mans, des Konings h..r, 
Vrouw etioles-pompadour. 
Als laatste groot, als eerste klein, 

{==254==} {>>pagina-aanduiding<<}

Vorstin in aanzien, gade in schijn, 
Treurt hymen, dat zij werd geboren, 
Treurt amor, dat zij ging verloren. 

Overeenkomstig hare laatste wilsbepaling, werd de Markiezin werkelijk in een' grafkelder der kapucyner-kerk bijgezet, en de familie verkreeg door magt van geldelijke opofferingen, dat er over haar stoffelijk overschot eene lijkrede gehouden wierd. Deze lijkpreek moet een meesterstuk van kanselwelsprekendheid geweest zijn, zoodat het jammer is, dat men ze niet heeft laten drukken. d'Etioles, de gerooste pachter-generaal, woonde met eene danseres der opera, zekere Demoiselle rems, bij welke hij vergoeding voor het gemis zijner trouwelooze gemalin gevonden had, deze treurplegtigheid bij. Toen hij uit de kerk kwam en in zijn rijtuig wilde stappen, trad de Markies de marigny op hem toe en vroeg: ‘Welnu, etioles, zult gij als ergenaam optreden?’
‘Ik wil niets van het goed, dat zoo veel tranen gekost heeft,’ gaf hij ten antwoord en liet den Markies staan.
Tot aandenken aan de overledene, stelde een schilder der Akademie, drouais, in eene zaal der Tuileriën een portret van haar ten toon, dat op eene waardige wijze haar vernuft en hare bevalligheid deed herleven. De Markiezin was daarop levensgrootte voorgesteld, in haar boudoir te Versailles aan een borduurraam werkende. Aan den eenen kant van het stuk zag men fraaije, zwaar gedrapeerde gordijnen, aan den anderen de attributen van toon- en schilderkunst; een klein Boloneesch hondje zag naar zijne meesteres op, die haar werk achteloos in de hand hield en in gepeins verzonken scheen. Daar nu ook de trekken van Madame de pompadour in dit beeld zoo getrouw als waar wedergegeven waren, kon men het met regt een kunstwerk noemen. En dit portret, in de Tuileriën ten toon gesteld, dit portret, waaraan men in de zalen van Versailles eene plaats had behooren aan te wijzen, dit portret - zou men het wel gelooven? - werd, met 's Konings goedkeuring, aan den eerste den beste verkocht, die er duizend kroonen voor bood. Lodewijk XV leefde bij den dag; hoop en herinnering zijn. hem steeds vreemd gebleven.
Karel vanloo, de schilder, wien de Markiezin de meeste gunst toedroeg, heeft ook voor haar zijn laatste werk vol-
{==255==} {>>pagina-aanduiding<<}
tooid; want hij was destijds, even als zij, den dood nabij. Dit stuk was een zinnebeeldig tafereel: de smeekende kunsten. Schilder-, beeldhouw- en bouwkunst, poëzy en muzijk lagen geknield en met naar het Noodlot en de drie Parcen opgehevene handen. Het Noodlot leunde op de wereld, en hield in de regterhand het boek der voorbestemming, in de linker de urn, waaruit het ieders lot te voorschijn brengt. Eene der Parcen hield het spinrokken; de tweede spon, en de derde was op het punt om den levensdraad van Madame de pompadour af te snijden; maar het Noodlot hield hare hand terug. Dit schilderstuk is misschien het beste, dat karel vanloo nagelaten heeft. Diderot, die anders de voortbrengselen van zijnen vriend ongenadig kon gispen, was er van verrukt: ‘Schoone vormen, schoone karakters, schoone gevoelens, schoone kleuren,’ zegt hij. ‘De schilderkunst, aan wie het toekwam zich hier in haar gevoel boven al de andere kunsten te onderscheiden, draagt dan ook de hevigste smart op haar gelaat geprert; zij werpt zich neder; zij opent den mond; zij schreeuwt.’ Eene geheele bladzijde vol geestdrift volgt op deze inleiding, en de filozoof eindigt daarna aldus: ‘Vanloo's smeekende kunsten hebben van het Noodlot even weinig gunst voor Frankrijk als voor zichzelven mogen verwerven. Madame de pompadour is dood. En nu! Wat is ons van de vrouw gebleven, die ons om geld en volk gebragt, die ons zonder eer en roem gelaten, die het staatsstelsel van Europa overhoop geworpen heeft? Het traktaat van Versailles, dat zoo lang zal duren als het kan; de liefde tot de beeldende kunsten, welke men eeuwig bewonderen moet; ettelijke gesnedene steenen, die eenmaal de
zwerm der oudheidzoekers zal aangapen; eene voortreffelijke schilderij van vanloo, en een handvol asch - ziedaar alles!’
Misschien dacht diderot, toen hij zoo sprak, er aan, hoe de Markiezin, ofschoon zij de Jezuiten verjaagd had, toch geen moeds genoeg had gehad, om de Encyclopedisten beslissend in hare bescherming te nemen; maar hij had behooren te weten, dat in de oogen van lodewijk XV de filozofen voor den troon veel gevaarlijker vijanden waren, dan voor de kerk. ‘Bij hun pogen om de Godsdienst te vernietigen,’ zei de Koning, ‘hebben zij het eigenlijk op de Monarchie verzien; want zij vervolgen de priesters om de eenige reden, dat zij een vermogende steun zijn van den staat.’ Zelfs

{==256==} {>>pagina-aanduiding<<}
voltaire, die voor het hofleven als geboren was, kon bij lodewijk XV geen genade vinden. Wilde derhalve de Markiezin de pompadour hare teedere betrekking tot den Koning in geen gevaar brengen, zoo durfde zij zich niet tot de openbare voorspraak opwerpen der vrijheid van denken en schrijven. Te zelfder tijd, dat de Encyclopedie geproscribeerd werd, schreef zij aan diderot: ‘in de aangelegenheid van dat boek vermag ik niets. Men beweert, dat daarin grondstellingen gevonden worden, die tegen de Godsdienst en het koninklijk gezag strijden. Is dit waar, zoo behoorde het boek verbrand, en is het niet waar, zoo behoorde de lasteraar gebrandmerkt te worden. Ongelukkiglijk zijn de kerkelijke heeren uwe beschuldigers, en dezen mag men geen ongelijk geven. Ondertusschen verhaalt mij ieder goeds van u; men schat uwe verdiensten hoog; men vereert uw karakter. Op deze getuigenissen af, die zoo roemrijk voor u luiden, zal ik er mij een genoegen uit maken, u in alle andere gevallen van dienst te zijn.’ Hoezeer nu Madame de pompadour aldus aan den opsteller schreef, nam zij toch zijn boek met veel ijver in hare bescherming; dat zij hetzelve op delatour's portret voor zich heeft liggen, hebben wij reeds gezegd.
De tijd, waarin zij geleefd heeft, ligt reeds ver achter ons. Die thans naar Versailles komt, om zich aan het hofvan lodewijk XIV en lodewijk XV terug te droomen, waanteen sedert duizend jaren verzonken slot te zien, en er bestaat voor hetzelve geene geschiedenis meer. Dat hof, waar men zich verlustigde, als in de betooverde tuinen van armida, waar de vrouwen schoon en galant waren, de helden van dien tijd zich in herders verkeerden, om komedie te spelen, en waar de Koning, na zijn souper, dichtte en zong; dat hof zonder afgevaardigden en nationale gardes, waar niet gestemd werd, dan wanneer er over het houden eener jagtpartij beslist moest worden - zal men over duizend jaren nog wel gelooven, dat er immer zulk een hof bestaan hebbe? Zal men de geschiedschrijvers der achttiende eeuw niet beschuldigen, dat zij tusschen de deftige geschiedenis van lodewijk XIV en danton's ijzingwekkende dwingelandij eenen onwaarschijnlijken roman hebben ingevlochten? Maar wat Gods hand schrijft is immers menigmaal onwaarschijnlijker dan alles, wat de mensch kan verdichten.
Op zijne reis naar Délices bevond montesquieu zich eens

{==257==} {>>pagina-aanduiding<<}
alleen in het prachtige salon van voltaire, dat het uitzigt had op het meer van Genève, en beschouwde er oplettend twee bij elkander behoorende portretten. Het eene vertoonde voltaire zelven, het andere de Markiezin de pompadour. De Hertog de richelieu, die van Lyon gekomen was, om den filosoof van Ferney nog eens te zien, verraste montesquieu in zijne stille beschouwing voor de twee schilderstukken. ‘Welnu, Heer President, zoo t schijnt bestudeert gij het vernuft en de bevalligheid?’ - ‘Het vernuft en de bevalligheid?’ hernam montesquieu; ‘hebt gij wel ooit bedacht, dat wij hier eenen man en eene vrouw voor ons zien, welke men de vertegenwoordigers onzer eeuw zal noemen?’ In deze woorden van montesquieu ligt veel waarheid. Men heeft de zeventiende eeuw de eeuw van lodewijk XIV genoemd; zal men niet met nog grooter regt de achttiende eeuw de eeuw van voltaire en van Madame de pompadour noemen?
Alvorens de Markiezin de pompadour de Hertenwarande voor lodewijk XV had aangelegd, had zij hem andere, edeler vermaken geboden. Onder 's Konings oogen teekende zij de portretten van het hof en de gebeurtenissen zijner regering, en dat wel op papier, koper en steen. Hare kunstwerken zijn echter zeer zeldzaam geworden. Reeds ten tijde, toen zij zich met dit kunstvak bezig hield, was er niets geringers dan 's Konings voorspraak noodig, om iemand het verlof te verschaffen hare voortbrengselen te zien. Zij heeft den Koning, den Dauphijn, diens gemalin en den Abt de bernis in koper en in steen gegraveerd. Of deze afbeeldingen nog aanwezig zijn, kan schrijver dezes met geene zekerheid zeggen, en even min kan hij zulks berigten met opzigt tot twee beroemde kopijën naar Vlaamsche pastelteekeningen. Er zijn echter van haar nog twaalf koperen platen aanwezig, die gebeurtenissen uit den tijd van lodewijk XV zinnebeeldig voorstellen.
De eerste is de zegepraal van Fontenoy. De Koning, door eene Godin der Overwinning bekranst, voert den Dauphijn op eenen antieken zegewagen. Onder deze plaat, gelijk ook onder de overige, leest men de woorden: Pompadour sculpsit.
De tweede plaat verheerlijkt de overwinning bij Laufelt. Aan de voeten der Victoria liggen wapentuig, vanen, veldgeschut en wapenschilden des vijands opgehoopt; in de eene

{==258==} {>>pagina-aanduiding<<}
hand houdt zij eene kroon, in de andere een' pijl. Eene schoone, geheel in den geest der Ouden ontworpene figuur.
De derde verbeeldt de vredespreliminairen van 1748. Lodewijk XV staat, gedost als hercules, tusschen de Godinnen des Vredes en der Overwinning. Deze laatste, ook hier met zegekransen voorzien, schijnt den Koning tot nieuwe krijgsdaden te willen aansporen; maar de andere reikt hem eenen olijftak toe, en wijst op eenen naast het slagveld liggenden akker, bedekt met geboomte en welig groeijend veldgewas.
Het voorwerp van het vierde beeld is de geboorte des Hertogs van bourgogne. Frankrijk, onder de gedaante eener welgemaakte, sterke vrouw, in eene met leliën bezette draperie gehuld, buigt zich over het knaapje henen, terwijl pallas beide met haar Aegisschild beschermt. In deze Godin herkent men duidelijk de Markiezin zelve; alleenlijk had zij aan hare zachte trekken eene iets meer mannelijke uitdrukking gegeven.
Op de vijfde plaat ziet men Frankrijk nedergeknield voor de Godin der Gezondheid, en haar smeekende om de herstelling van den Dauphijn. Volgens hetgeen bij de Ouden gebruikelijk was, brandt het heilige vuur op een altaar voor de Godin. De figuur, die Frankrijk voorstelt, is de kunstenares bijzonder gelukt, en misschien heeft op weinige cameën uit den goeden tijd eenige kop zoo veel uitdrukking.
Op de zesde slingert amor uit dankbaarheid bloemguirlanden om het voetstuk der hygieia.
Het zevende beeld stelt lodewijk XV, in sprekende gelijkenis, als apollo voor, de Geniën van schilder- en beeldhouwkunst bekransende; in de eene hand houdt hij eene lyra, in de andere eene bloemenkroon. Alle figuren zijn naakt, maar vol kunst en waarheid; inzonderheid is de voorstelling van den Koning als apollo geroemd geworden.
Op het achtste stuk verschijnt de teekenkunst onder bescherming van Madame de pompadour, welke men onder den helm en in het gewaad eener minerva aan hare schoone trekken herkent. Zij wordt gevolgd door eenen Genius, die het wapenschild der Markiezin ontsluijert.
Het negende beeld is des Konings zegel. De Markiezin de pompadour, Frankrijk vertegenwoordigende, houdt in de eene hand de kroon en de drie leliën, in de andere den schepter.

{==259==} {>>pagina-aanduiding<<}

Op de tiende en meest beteekenende plaat ziet men het verbond tusschen Oostenrijk en Frankrijk, de eerste monarchie voorgesteld onder de trekken van maria theresia, de andere onder die der Markiezin. Zij treden de brandtoorts der tweedragt en het masker der huichelarij met voeten.
Het elfde en twaalfde beeld, de Genius van Frankrijk en de overwinning van Lutzelberg, zijn noch karakteristiek, noch fraai.
Madame de pompadour heeft de voorwerpen harer teekeningen niet alle zelve gecomponeerd. De beroemde gay, die kunstrijke beeldsnijder, droeg teekeningen van vanloo en boucher op karneol, agaat en andere gesteenten over, en deze heeft de favorite menigmaal tot hare kopijen gebruikt; maar wêerkeerig gaf zij dien kunstenaar, die eene werkkamer in het kasteel van Versailles had, dikwerf goede denkbeelden aan de hand.
De latour was de leermeester van Madame de pompadour in het schilderen met pastelverwen geweest, en in dezen tak der kunst was zij inderdaad zeer bek waam. Voltaire verraste haar eens, terwijl zij de teekenpen in de hand had, en sprak oogenblikkelijk de volgende dichtregels:

‘Pompadour, ei laat u zelve 
In uw beeldtenis herleven! 
Nimmer kunnen schooner handen 
Ons een schooner schepping geven.’ 

Om deze galanterie van den dichter te beantwoorden, schonk de Markiezin hem haar portret, dat zij zelve geschilderd had. Voltaire hield het heilig. Wat er naderhand van geworden is, weet men nog niet. Een beroemd kunstkenner heeft er tienduizend francs voor willen geven. Eene uitmuntende beeldtenis der favorite, door boucher geschilderd, is in een Parijzer kabinet overgegaan.
In hare laatste jaren teekende Madame de pompadour dikwerf de vriendschap, in menigerlei betrekkingen, als de Liefde en de Vriendschap, de Liefde aan de Vriendschap een offer brengende, enz. Aan boucher droeg zij op, eenen tempel der Vriendschap te schilderen. Dit geschiedde omstreeks denzelfden tijd, toen zij aan de Markiezin de boufflers schreef: ‘Dit zal mij herinneren, dat ik oud word; ik sta aan de grenzen van mijn leven.’


{==260==} {>>pagina-aanduiding<<}

Bailly's pleegzoon.

Vóór eenige dagen - verhaalde in het laatst des vorigen jaars een Parijzer dagblad - bood een oud, allerarmoedigst gekleed man aan eene vrouw, die bij de St. Michels-brug haar verkoopstalletje heeft, voor den prijs van tien Fransche stuivers, een boek te koop. Uit medelijden gaf de boekhandelaarster hem er het dubbele, een franc, voor. Zonder verwijl kocht de man voor zijn dus bekomen geld brood, en at het, nog op de kaai staande, gretig op. Een der geestelijken van de kerk Notre-Dame had het voorval gezien, naderde de uitstalling der boekverkoopster, bezag het zoo even door haar gekochte boek, en las met verbazing op het ledige schutblad de volgende woorden: ‘Mijn jonge vriend! Zoo even is het vonnis over mij uitgesproken, en morgen heb ik opgehouden te leven. Mijn grootste kommer is, dat ik u zonder bescherming moet achterlaten; want ik heb uwen vader beloofd voor u te zorgen. God vergunt mij niet, mijn woord te houden. Neem dit boek als een blijk mijner vriendschap, en bewaar het als eene gedachtenis van mij. - Bailly.’ Het was een exemplaar van de Geschiedenis der Sterrekunde van alle Volken door bailly, dat beroemde slagtoffer der omwenteling; hetzelfde werk, dat hem in 1784 het lidmaatschap der Akademie verschaft had. - De geestelijke kocht het boek op staanden voet voor twee francs, en snelde vervolgens naar den ouden man, die nog bezig was zijn droog brood te eten. Hij ondervroeg hem, en vernam, dat hij na zijns vaders dood door bailly als kind aangenomen was geworden, en dat deze hem, daags vóór zijne ter dood brenging het exemplaar van zijn werk gezonden had. Lang had hij het bewaard; maar de nood had hem nu eindelijk gedrongen, het te verkoopen. De geestelijke heeft dezen pleegzoon van bailly thans eene plaats in het hospitaal Larochefoucauld
verschaft. Zoo heeft bailly dan toch nog, na zoo vele jaren, zijnen pleegzoon behoed voor het ijselijk lot, van honger te moeten sterven!

Von Weber's dood.

In het Wiener Zeitschrift vindt men een artikel: Over de echtheid der, naar men voorgeeft, te Londen ontdekte

{==261==} {>>pagina-aanduiding<<}
muzikale nalatenschap van karel maria von weber. In dit opstel, hetwelk beweert, dat zulk eene nalatenschap niet bestaat, wordt ook van weber's laatste oogenblikken gewag gemaakt. Gelijk men weet, bevond weber zich omstreeks het eind zijns levens te Londen, waar hij in het huis van Sir george smart zijnen intrek had. Hij was in eenen zeer lijdenden toestand. Fürstenau, de beroemde fluitvirtuoos en weber's meest vertrouwde vriend, bevond zich des avonds vóór zijn overlijden nog bij hem, en smeekte dringend, nadat hij hem een trekpleister op de borst gelegd had, den nacht bij hem te mogen doorbrengen. Weber wees dit aanbod beslissend en op het laatst zelfs min of meer driftig van de hand, doch scheidde vervolgens met eene hartelijke omarming van zijnen vriend, daarbij zeggende: ‘Ga met God, liefste Fürstenau, en slaap gerust; ik voel mij volkomen wèl.’ Fürstenau ging, en hoorde nog, hoe weber, volgens zijne gewoonte, de deur van binnen sloot en grendelde, ook zag hij, op straat gekomen en nog eens naar weber's vensters opkijkende, hoe deze zijn licht uitdeed. Den volgenden morgen ontving fürstenau eene boodschap van Sir george, met dringend verzoek, om toch terstond te komen, want dat aan weber iets moest zijn overgekomen, daar hij op roepen en kloppen geen antwoord gaf. Fürstenau snelde, met angstig voorgevoel, naar Sir george smart's huis. Deze ontving hem bleek en ontzet; te zamen gingen zij den trap op tot voor weber's kamerdeur; zij was
gesloten, en de sleutel stak van binnen in het slot. Toen nu op het herhaalde bonzen en roepen, ook van fürstenau, weder geen antwoord kwam, brak men de deur open. Fürstenau was de eerste, die in de kamer drong; hij zag weber half overeind in zijn bed zitten, met het hoofd in de hand, gerust alsof hij sliep; geen trek van pijn op het gelaat. Hij was dood. Volgens verklaring der in aller ijl geroepen geneeskundigen, moest weber omstreeks twee ure des morgens zacht en zonder smart ontslapen zijn. De lijkopening, welke nog dienzelfden dag plaats had, deed zien, dat een groot inwendig borstgezwel gedurende den nacht opengegaan, en eene longenberoerte daarvan het gevolg geweest was.


{==262==} {>>pagina-aanduiding<<}

Grillige luimen van het lot.

Onder dit opschrift behelsde verleden jaar het Engelsche blad the Morning-Post een niet onaardig artikel, waaraan het tot motto gegeven had: ‘Waarheid is menigmaal zonderlinger dan Verdichting.’ Tot bewijs: Mozes was een schaapherder, noach een boer, confucius een timmerman, de profeet mahomed een ezeldrijver, mehemedali een barbier, de tegenwoordige Keizer van Marocco een koopman; bernadotte, de laatst overleden Koning van Zweden, chirurgijn bij het garnizoen van Martinique, toen de Engelschen dat eiland innamen; zijne gemalin was waschvrouw te Parijs; napoleon, uit een weinig bekend Korsikaansch geslacht gesproten, was slechts Majoor, toen hij josephine, de op Martinique geborene dochter van eenen tabakshandelaar, tot vrouw nam; de President boyer, een Mulat, was barbier, olivier cromwell een brouwer, de President polk een kastelein: de stiefvader van Koningin isabella van Spanje, tegenwoordige gemaal harer moeder, Koningin christina, en zwager des Konings van Napels, was oppasser in een koffijhuis; Generaal espartero koster; Koning christophe van Haiti, gelijk mede de tegenwoordige President van Haïti, voormalige slaven; bolivar een gering koopman, Generaal paez ossenhoeder, vasco di gama matroos; de Keizerin van Rusland, katharina I, was marketentster, de tegenwoordige Gouverneur van Madera kleedermaker, en de Minister van
finantiën in Portugal wijnkooper op Madera. Op dit oogenblik tellen Spanje en Portugal Hertogen, Markiezen, Graven, Burggraven en Barons, die vroeger koks, kleedermakers, kappers, schoenlappers, ja straatvegers en slaven waren. Het hierboven gezegde bewijst genoegzaam, hoe de hoogste trappen van eerambten, magt en geluk voor lieden uit de laagste klassen der maatschappij bereikbaar zijn, ja hoe hun de weg tot troonen, kroonen en altaren openstaat. Was de bijnaam van hem, die Rome van het juk der Koningen bevrijdde, niet te voren de domkop (brutus)?


{==263==} {>>pagina-aanduiding<<}

Pruissische schoolanecdoten.

Bij een schoolexamen op een dorp deed een der heeren examinatoren aan de kinderen de vraag: Wat is onmogelijk? Nadat eenige oogenblikken verloopen waren, zonder dat er een voldoend antwoord kwam, stond een der jongens op, als teeken dat hij spreken wilde. ‘Welnu, wat is dan onmogelijk?’ herhaalde de vrager. ‘Dat van daag de school om vier uur uitgaat,’ zeî de knaap, ‘want het is nou al half vijf.’ De heeren der schoolcommissie konden zich van lagchen niet onthouden en hieven de inderdaad wat lang gerekte zitting op.
Op eene andere school vroeg men de kinderen naar de namen en residentieplaatsen der Vorsten van Europa. De eerste vraag was: Wie woont te Berlijn? Een kleine voorbarige dreumis gaf ten antwoord: ‘Wel, daar woont onze piet, die verleden jaar soldaat geworden is.’
Beide antwoorden klonken des te kluchtiger, daar zij in het zoogenaamde plat-Duitsch gegeven werden, een tongval, die van het gewone Hoogduitsch veel meer verschilt, dan onze boerenspraak van het zuivere Nederduitsch.




Bij het beschouwen van een nest met hondjes, door de moeder beschermd.

(Schilderij van henriette knip.)

Neen, 't is geen doode stof, waarop mijn blikken staren, 
Geen verwen of penseel; 
Beweging, leven is 't, wat hier de kunst mogt baren, 
Ja een bezield paneel! 
 
Die kunst, die mij zoo vaak 't gevoelig hart verrukte, 
Hoe magtloos werd mijn lof, 
Wanneer het haar, wier grens de schepping is, gelukte, 
Dat zij, Natuur, u trof! 
 
Nooit zie men laag op haar, zoo onuitputbaar, neder! 
Om 't even wat zij maalt, 
Geeft zij Natuur getrouw, gemoedelijk ons weder, 
Zij heeft den prijs behaald. 
 
Ja, heel Natuur getuigt, wie slechts haar boek kan lezen, 
Van Gods almagte hand. 
Of is Hij minder groot in 't mikroskopisch wezen, 
Dan in den elefant? - 

{==264==} {>>pagina-aanduiding<<}

Getrouwe hond, waar moed u baat noch list of krachten, 
Bij woedende overmagt. 
Ziet men u 't grootst gevaar trotseren en verachten, 
Dat uwe jongen wacht. 
 
Den mensch zelfs, u tot heer en meester eens gegeven, 
Gij hem ten slaaf en vrind, 
Ontzegt gij hulde en liefde, en veiligt met uw leven 
Het kroost, zoo teêr bemind. 
 
De mensch, van Gods geslacht, moog' hier voor 't dier niet wijken. 
Helaas! in éénen pligt 
Beschaamt het hem te vaak. Doch 'k wil geen oordeel strijken, 
Waar trouw voor nooddwang zwicht: 
 
Neen, teedre moeder! gij, die willig bloed, ja leven 
Zoudt spillen voor uw kroost; 
Wat u Natuur onthield, dat kunt ge uw kind niet geven: 
Bedrukte, wees getroost! 
 
Maar gij, verblinde, tot den moederrang verheven, 
Dien gij ondankbaar schondt, 
Gij gaaft, door 's Hemels gunst, aan eenen Engel 't leven, 
Uw meerdere is - een hond! 
 
Mild vloei' de bron, waaruit ge uw teeder wicht kunt laven; 
Vergeefs! gij stopt haar wreed, 
Om in 't gareel der weelde en in een' kring te draven, 
Die groote wereld heet. 
 
De vrouw, de vrouw helaas! is de eenigste op deze aarde, 
Natuur ten spijt en smaad, 
Die 't zogen van het kind, dat zij met smarte baarde, 
Een huurlinge overlaat! 
 
O, mogt haar hart de trouw van 't reedloos beest ontvonken, 
Dat om geen lief of leed 
Zijn hulploos kroost, het door Natuur zoo mild geschonken, 
Verwaarloost of vergeet! 
 
Onthoud uw eigen kind, uw vleesch en bloed, o moeder! 
Zijt gij daartoe bekwaam, 
Den eigen' boezem niet. En geve de Albehoeder, 
Dat u geen hond beschaam'! 

1846.

j.w. ijntema.





{==265==} {>>pagina-aanduiding<<}

Mengelwerk.

Redevoering over het gewigt der geschiedenis;

door G.H. van Senden.

Mijne Heeren!

‘Wat is op aarde gebeurd?’ deze vraag is na die: ‘hoe is de aarde geworden?’ de meest aangelegene, welke de redelijke bewoner der aarde doen kan.
Het is den mensch eigen, zich niet tevreden te stellen met die daden en lotgevallen van zijne medemenschen te weten, waarvan hij zelf getuige is; hij wil ook vernemen, wat vroeger is voorgevallen en elders heeft plaats gehad. De meerdere of mindere ruimte van den kring, die deze voorvallen omsluit, wordt bij elken mensch bepaald door de mate van de beschaving, hem eigen; want terwijl de min beschaafde reeds tevreden is, eene kleine ruimte en korter tijdsbestek, buiten het bereik zijner waarneming gelegen, te overzien, zal de andere, die op hoogeren trap staat, verder dringen in de afstanden; hij zal willen weten wat er belangrijks voorvalt, waar het dan ook zij; hij zal kennis zoeken te verkrijgen van hetgeen er gebeurd is in eeuwen, die lang de stip zijn voorafgegaan van de lijn des tijds, waarop hij zich bevindt. Deze zucht openbaart zich alom, en loopt, bij eenige oplettendheid, straks in het oog. Gij bespeurt haar bij het kind, hetwelk hangt aan de lippen der moeder, wanneer zij haren lieveling iets vertelt; gij ziet haar bij het meisje en den knaap, die, pas lezen geleerd hebbende, de handen het liefst uitstrek-
{==266==} {>>pagina-aanduiding<<}
ken naar zulke boeken, welke van geschiedkundigen aard zijn; gij neemt haar waar bij den jongeling en de maagd, welke bij voorkeur juist eene lektuur begeeren, die bestaat uit ware of verdichte verhalen; gij kunt haar gadeslaan bij de eenvoudigen, wanneer gij hen met luisterende aandacht geschaard vindt rondom hem of haar, die van oude en nieuwe dingen weet te verhalen; gij vindt haar eindelijk bij den man, die, zelfs nog in ver gevorderden ouderdom, met blijkbaar welgevallen, historiebladen leest. Indien deze zucht niet in die algemeenheid bij den mensch bestond, er zoude, M.H.! geene geschiedenis bestaan; want wie zoude de moeite op zich genomen hebben, het gebeurde telkens weder en weder te beschrijven ten behoeve van een geslacht, van hetwelk hij te voren wist, dat het daaromtrent ten eenenmale onverschillig zijn en blijven zoude.
Maar gelijk de belangstelling, die velen in eene plant betoonen, de zorg voor haar wekt; gelijk die anderen aanspoort, om met vlijt en geduld haar te kweeken, zoo ook in dezen. Het bevreemde ons dan geenszins, dat wij van de oudste tijden af reeds zoo vele en velerlei pogingen ontdekken, om de geheugenis van het gebeurde te bewaren, en zoo veel inspanningen waarnemen, om de wijze van mededeeling te volmaken. Wij zien haar in de overlevering, die in afdalende familiënleden de geschiedenis voortschakelt; wij vernemen haar in de Profeten-, Barden- en Skaldenzangen, die de historie dragen op de wieken van het lied; wij aanschouwen haar in de afbeeldingen, die beitel, graveernaald of penseel van het voorgevallene vervaardigde; wij worden in bewondering opgetogen, wanneer wij staan aan de voeten der granietzuilen en piramiden, dat kolossale schrift der geschiedenis. En van dat oogenblik aan, waarop het letterschrift, waarschijnlijk door de historie zelve werd uitgevonden, ten einde bij het afgebrokene, het onbepaalde en onzekere van de andere wijzen der mededeeling te gemoet te komen - welk eene werkzaamheid ontdekt gij alom, om het voorgevallene te beschrijven! Van mozes af, die de overleveringen en oorkonden van zijn volk, en daarin de oudste des menschdoms, verzamelde

{==267==} {>>pagina-aanduiding<<}
en zonder kunst beschreef, tot op onze dagen, die hooge eischen der geschiedschrijving bevredigen en nog hoogere aan haar doen, - openbaarde zich eene belangstelling in de historie, die niet te verklaren is, zonder eene den mensch eigendommelijke zucht, om de daden en lotgevallen van de voorgeslachten te weten.
Wij mogen aannemen, dat elke zucht, die zich als eene menschelijke door hare algemeenheid kenmerkt, den mensch is ingeplant geworden door God, die den mensch, zoo als hij is, heeft geformeerd, en dat Hij die, tot Zijner waardige bedoelingen, met onze natuur heeft verweven. De bedoeling in dezen springt, als hoogst wijs en zeer weldadig, straks in de oogen.
Door geschiedenis te beoefenen brengt de mensch eene gepaste hulde aan de voorgeslachten. In welk eenen tijd en onder welk volk der aarde gij u ook verplaatst, gij zult verpligting vinden aan het voorgeslacht. Immers het bestaan der nakomelingen is het niet gegrond in het aanwezen van diegenen, welke vóór hen leefden? De bodem, dien men daar bebouwd, - de wegen, die men aangelegd, - de woningen, die men er gevestigd, - de wetten, die men er in werking ziet, - de geheele schat van beschaving, wetenschap en kunst, die dat volk zoo gelukkig en groot maakt, is zij niet eene schepping van het voorgeslacht? Hebben niet zij, die vroeger leefden, daarvoor hun zweet en bloed ten offer gegeven en eeuwen lang geworsteld met de vijandige grondstoffen der natuur, den ondankbaren bodem en den geduchten tegenstand van vele hunner tijdgenooten? Is er niet menigeen van deze edelen bezweken onder eene inspanning, waarbij hij het heil der toekomst met dat der tegenwoordigheid verbond? Hebben niet anderen het geheele geluk van hun bestaan in de weegschaal gelegd voor het nakroost, en kenmerken zich zelfs niet geheele eeuwen in haar gewigt en hare beteekenis juist door het karakter van opoffering? Indien nu de mensch geene belangstelling er in betoonde, om te weten van vorige dagen; indien hij, geheel berustende in de tegenwoordigheid, voldaan ware met slechts te genieten

{==268==} {>>pagina-aanduiding<<}
hetgeen de hand des tijds in zijnen schoot had geworpen, hij zoude, M.H.! eenen heiligen pligt schenden; hij zoude te dezen opzigte gelijk zijn aan het dier, hetwelk ook de vorige geslachten niet kent. Maar menschelijk is het, onderzoek te doen naar vorige dagen; de plant der dankbare erkentenis te kweeken aan den stroom der tijden; en zoo, in zegenende herinnering, eene gepaste hulde aan de nagedachtenis van hen te wijden, die, ons grooten zegen bereidende, vóór ons geleefd hebben.
Doch die hulde door de beoefening der historie aan de voorgeslachten toebrengende, wandelen wij op een tooneel groot van uitgebreidheid en rijk in verscheidenheid. Ik wil geenszins ontkennen, dat ook die geschiedenis, welke men gewoonlijk, en - omdat zij niet verhaalt, maar beschrijft - zeer onjuist de natuurlijke geschiedenis noemt, door de zoo even genoemde eigenschappen zich aanbeveelt. Trouwens zij omvat het geheele dieren-, planten- en delfstoffelijk rijk. Zij stelt dus eene oneindige menigte van voorwerpen voor uwen geest, zoowel in geslachten als soorten verschillende. Maar, M.H.! als gij meer naauwkeurig de natuurlijke historie met de algemeene vergelijkt, dan zult gij aan deze zoowel in menigte van voorwerpen als in verscheidenheid van aanschouwing de voorkeur toekennen. Immers de natuurlijke geschiedenis strekt geenszins hare oplettendheid uit tot elk voorwerp; zij bepaalt zich slechts tot de soort, waartoe het voorwerp behoort; en kent zij één, dan kent zij reeds, in dat ééne, allen. De algemeene historie daarentegen, hoezeer op grootere en kleinere verdeelingen, waardoor menschen van menschen zich onderscheiden, lettende, berust niet in die massa's. In elk menschelijk individu, hetwelk iets beteekent, heeft zij een voorwerp harer oplettendheid. En als gij dan in aanmerking neemt het duizendtal millioenen van menschen, dat te gelijk, althans in onze eeuw, op de aarde leeft; als gij dat vermenigvuldigt met de geslachten, die elkander gewoonlijk om de dertig jaren vervangen, hoe verbazend groot zal dan, - niettegenstaande bij het hooger opklimmen in de oudheid het vermenigvuldigtal zoowel als het ver-
{==269==} {>>pagina-aanduiding<<}
menigvuldiger getal kleiner wordt, - de menigte van voorwerpen zijn, waarop de algemeene historie uwe aandacht vestigt. Ook is de algemeene geschiedenis veel rijker in verscheidenheid. Immers het gebied betredende der natuurlijke historie, betreedt gij dat der noodzakelijkheid. Eene
vaste wet voert daar het gebied, eene onverbreekbare orde den schepter; de veranderingen, die gij opmerkt, de afwisselingen, die gij ziet, zijn altijd weder dezelfde. Maar het gebied der algemeene geschiedenis betredende, bevindt gij u op dat der vrijheid. Gij zijt te midden van wezens, die niet gebonden liggen aan die eeuwige en onveranderlijke wetten van natuurdrift en andere vaststellingen; die, als vrijwerkende wezens, ieder naar tijd en omstandigheden handelen. Welke afwisseling van tooneel moet dan de geschiedenis der menschen bieden; hoe veel verscheidenheid u boeijen in den gang van de gebeurtenissen, dien het eene volk, vergeleken met het andere, doorliep; hoe veel en treffend onderscheid tusschen de lotgevallen van den eenen mensch en die van den anderen! Welke opklimmingen en afdalingen; welke wijzigingen en rigtingen; welke wendingen, die door het ongedachte teleurstellen; welke uitkomsten, die door het onverwachte verrassen; welke ontwikkelingen van onberekenbaar gewigt uit schijnbaar nietsbeduidende kleinigheden! Ja, het is eene groote en verwonderlijk geschakeerde rol, waarop het penseel van clio de geschiedenis der menschen, naar den afloop der eeuwen, heeft geschilderd. Gij ziet het blad der eerste eeuw, en daarop reeds op den voorgrond, op den achtergrond, aan de linker- en regterzijde en in het midden, verschillende gebeurtenissen. De volgende eeuw toont u weder andere menschen en andere werkzaamheden en lotgevallen. De derde verschilt van de vorige, de vierde weder van die, welke gij reeds gezien hebt; en als gij ten laatste vreest, dat toch eindelijk weder hetzelfde zal wederkeeren, dan bedriegt gij u. De geschiedenis wordt nooit uitgeput in veranderingen; hare rol wordt steeds breeder en meeromvattend. De tooneelen zijn steeds rijker gestoffeerd, de

{==270==} {>>pagina-aanduiding<<}
groepen voller, de afwisseling is grooter. Gij staat eindelijk bij het laatste der zestig eeuwafbeeldingen, en hebt telkens iets, dat nieuw en verscheiden is, gezien. Uw hart, reeds verheven in het aanschouwen van uw geslacht, reeds verruimd door het gezigt der vrijheid, is getroffen; en in deze stemming erkent gij gaarne: ‘neen, zulk eenen rijkdom, zulk eene verscheidenheid levert de natuurlijke historie niet op. Het doek van clio vindt de weerga niet in het luchtig gaas der hemelen, in het veelkleurige kleed der aarde.’
Denke niemand, dat de beschouwing van dit tafereel alleen om des vermaaks wille is opengezet; neen, dat bevallige tafereel opent eene school van wijsheid voor den aardbewoner. Wanneer de mensch de levensbaan betreedt, brengt hij uit den schoot der moeder die wijsheid niet mede, welke hij behoeft, om zijne reis genoegelijk en voorspoedig voort te zetten en haar gelukkig te voleindigen. Hij is dus in de noodzakelijkheid gebragt, om onderrigt en raad, teregtwijzing en bestuur bij zulken te zoeken, die reeds eenigen tijd den levensweg bewandeld en door ondervinding en opmerking levenswijsheid verzameld hebben. Intusschen, terwijl deze zelden ongevraagd raad van levenswijsheid den onervarenen geven, en gevraagd wordende, nog vaak aarzelen, om te waarschuwen en te leiden, biedt u de geschiedenis schatten aan, en ontsluit u onuitputtelijke goudmijnen. Immers zij verhaalt niet alleen gebeurtenissen en lotgevallen, zij stelt u ook diegenen voor oogen, welke daarbij handelend en lijdend waren. Zij toont u niet slechts den mensch in zijn doen, ook zijne beginsels legt zij open, en naar de oogmerken doet zij onderzoek. Zij wijst u de reden aan van het wel slagen of niet gelukken der plannen; de oorzaken toont zij u van het grooter of geringer gevolg der menschelijke inspanning. Hier doet zij u de misgrepen opmerken in de uitvoering, dáár de misrekening in het ontwerp; terwijl zij u elders aanwijst de gepastheid, het beleid, de voorzigtigheid en bedachtzaamheid, die, bekroond door de goede uitkomst, zich aldus bij u aanbevelen. Wilt gij de tegenwoordige

{==271==} {>>pagina-aanduiding<<}
wereld kennen, kent dan de vroegere. Wilt gij weten, wie de menschen zijn, die te gelijk met u leven, leert dan die kennen, welke vóór u geleefd hebben. Wilt gij den gang nagaan der menschelijke dingen, hij zal u in het voorgaande openbaar worden. Die mannen, welke de meeste levenswijsheid hadden, de fijnste menschenkenners waren, voor welker doordringenden blik zich geene plannen verbergen, geene karakters achter geheimzinnig masker verschuilen konden, zij hebben, M.H.! gezeten aan de voeten der geschiedenis; zij hebben geleerd uit den verledenen in den tegenwoordigen, uit den tegenwoordigen in den verledenen tijd te zien. De ervaring van duizende jaren werd zoo de hunne; wat wonder, dat zij verre stonden boven anderen, welke slechts die van eenige tientallen hadden verkregen?
En nog heb ik niet gesproken van de wijsheid, die de geschiedenis elken stand afzonderlijk biedt. De staatsman, de godsdienstleeraar, de krijgsman, de regtsgeleerde, de koopman, de kunstenaar, de zeeman, - zij allen moeten tot de geschiedenis komen, wanneer zij prijs stellen op ondervinding in hun vak; wanneer zij ook weten willen, hoe de wetenschap of kunst, die zij beoefenen, uit de eerste beginsels ontstaan is en zich ontwikkeld heeft. Zonder kennis van de geschiedenis kan, daar de geschiedenis de helft van het menschelijke weten bevat, geene wetenschap of kunst grondig beoefend, behoorlijk overzien worden; zonder haar is eene geregelde ontwikkeling en een trapswijze voortgang onmogelijk. Vorsten zelfs moeten uit de geschiedenis van Vorsten onderwijs ontvangen, hoe den schepter te voeren. Wie dus wil leeren, wijs te leven, eer hij zulks door eigene noodlottige ondervinding, - en dan doorgaans eerst, als het leven bijna ten einde is, leert, - hij ga den tempel der historie niet voorbij, hij trede dien binnen, hij wandele in hare groote beeldengalerijën.
Denke echter niemand, dat de geschiedenis, levenswijsheid leerende, zich zoude verlagen, om eene onderwijzeres te worden in de kunst om anderen te misleiden, om zelfs

{==272==} {>>pagina-aanduiding<<}
de ondeugd, door verhalen van ondeugd, te oefenen. Het is waar, men heeft de geschiedenis weleens daartoe dienstbaar gemaakt; maar men heeft het gedaan door een misbruik, tegen hoedanig het edelste en heiligste zelfs niet is beveiligd. Ook is zulks geschied met verkrachting van de eigendommelijke natuur, welke de historie openbaart. De geschiedenis, de lotgevallen en handelingen van personen, volken en van het geheele menschdom beschrijvende, zal, wanneer zij behoorlijk onderzoekt en naar eisch opmerkt, vinden, dat er een innig verband bestaat tusschen de handelingen en lotgevallen; dat er eene orde is vastgesteld, ten gevolge van welke, door hooger hand, is bepaald, dat op den duur de ondeugd geen heil aanbrengt, de dwaling geenen zegen, de goddeloosheid geen geluk. Hij dus, die optreedt, om het gebeurde te beschrijven, die daarbij zoo wel op oorzaken als gevolgen acht geeft, zal door zijn onderwerp zelf gedrongen worden, een verkondiger te zijn van het regt, de waarheid en de deugd. Hij moet, als van zelf, uitgaan van deze grondbeginsels. Kan het anders, M.H.! de geschiedenis zal zich onder de handen van den echten priester harer Muze verheffen tot het eerwaardig karakter van eene vierschaar, die gesteld is over de geheele menschheid, en voor welke alle geslachten moeten te regt staan. Zij, die door niets wordt verblindt, die niets vreest en niets hoopt, schudt den huichelaar het masker af, ontneemt den gewaanden veroveraar den lauwer, en rukt de kroon van den schedel der tirannen. Haar brandmerk drukt zij op het voorhoofd van gewierookte deugnieten, en den naam van hen geeft zij over aan de verachting. De miskende waarheid, de vervolgde onschuld, het gewelddadig verkrachte regt neemt zij in hare bescherming. Zij slaakt de boeijen; zij opent de kerkers; zij wischt de aangewrevene vlekken uit; den geringen heft zij op uit het stof, en schrijft met het op schavotten vergoten bloed van onschuldigen het vonnis der omgekochte of partijdige regters; terwijl
zij den naam van den martelaar doet pralen met zonneschrift in den tempel der onsterfelijkheid. - Terwijl nu, M.H.!

{==273==} {>>pagina-aanduiding<<}
de invloed niet kan geloochend worden, dien de strafoefening van de burgerlijke vierschaar te weeg brengt ter beteugeling van het kwaad; terwijl men het evenmin kan tegenspreken, dat de erkentenis van verdienste menschen ontvonkt, om zich verdienstelijk te maken, is de werking van deze groote en ontzagwekkende regtbank niet te berekenen. In het verborgen oefent zij haren invloed uit; zij bragt menigeen tot stilstand, schaamte en zelfverwijt, en waar zij het kwaad niet verhinderde, daar beteugelde zij den triumf van hetzelve. Koningen en Keizers, die met de vergelding Gods, met de vierschaar der eeuwigheid den spot dreven, hebben voor dit wereldgerigt gesidderd; zij zijn, op het punt staande, om daden van geweld te bedrijven, daarvan terug gehouden door de geschiedenis, die, hare rol en griffel in handen, dreigend riep: ‘ik zal het opteekenen op dit blad van uw levensboek!’ - Daarentegen is evenmin het vermogen te bepalen, dat de geschiedenis, hulde brengende aan de verdienste, heeft uitgeoefend. Vraagt het hun, die aan de staten orde en wet hebben gegeven, die legers leidden op de baan van overwinning, die uitvindingen hebben gedaan van hooge waarde en ontdekkingen van groot gevolg, die tegen tirannen hebben gestreden en de boeijen van hun vaderland geslaakt, die met het rijk der duisternis hebben geworsteld, en óf overwinnaars zijn geworden, óf onoverwonnen zijn gevallen, - zij zullen u antwoorden: ‘wij zijn gekweekt aan den boezem der geschiedenis. De glorie, waarmede hare hand het karakter en de daden van groote mannen omringde, schitterde in onze oogen; wij werden gewekt uit den slaap; wij staarden op het lichtstroomende beeld; wij vielen in bewondering voor hetzelve neder, en wij gevoelden onze borst ontgloeid om te worden, wat zij waren!’ - Vraagt het anderen, van waar zij dien moed, dat beleid, die volharding hebben ontvangen, die kracht, welke hen verhief boven den druk en tegenstand van het
tegenwoordige, - zij zullen u antwoorden: ‘de geschiedenis heeft ons bekwaamd; groote dingen heeft zij aan ons gedaan.’ - En personen alleen zijn het niet, M.H.! enkele menschen

{==274==} {>>pagina-aanduiding<<}
- ook op geheele volken heeft de geschiedenis aldus gewerkt. Zij ontvonkte, door het verhaal van de inspanningen van het voorgeslacht, de nakomelingen, en zij doet het nog dagelijks. Een menschdom, dat de geschiedenis der menschheid leest, - een volk, dat eene historie bezit, op welker bladzijden niet slechts namen, maar ook daden zijn beschreven, kan, zoo lang het die geschiedenis beoefent, niet verloren gaan. De rollen der historie worden voor hetzelve tot zuilen van graniet, waarop de tempel van zijne eere en zijn geluk, als op vaste grondslagen, is gevestigd.
Eindelijk de geschiedenis boezemt kalmte in te midden der stormen van het tegenwoordige. Er kunnen tijdperken zijn in den afloop der eeuwen, bedekt met duisternis en vol verwarring. Hij, die zich alleen bij de tegenwoordige verschijnsels bepaalt, ziet niets dan raadsels, en, uit dezelve in de toekomst starende, ligt een verschiet van ellende voor hem. Vreemd en buitengewoon is hem alles. Bedrukt staat hij daar en vol bange vrees op het gezigt van het ongeziene, op het hooren van het ongehoorde. Waarom? omdat hij een vreemdeling is in de geschiedenis; omdat hij niet weet van het vroeger op aarde gebeurde. Maar die de historie kent, deelt niet in zijne bedruktheid; die koestert met hem niet deze zorgen. Hij opent de rollen, en ziet, hij wijst u met den vinger aan, hier en daar, dat zulke verschijnsels niet nieuw en vreemd zijn. Hij doet meer. In den afloop van het vroeger gebeurde zal hij u den waarschijnlijken afloop van het thans plaats hebbende aantoonen; hij zal u de uitkomst, de gevolgen vooraf zeggen. Een Profeet is hij niet; maar met eene Profetes heeft hij verbonden gesloten; zij heeft hem eenen tooverspiegel voorgehouden en geleerd, om in het beeld van den verloopenen tijd dat der toekomst te zien afstralen. Althans ééne groote overtuiging is hem door de historie ingeboezemd, deze, dat God regeert, dat de almagtige, de hoogst wijze en oneindig goede de oorzaak is van al de veranderingen, die er plaats hebben op dit benodenrond, en geenszins eene blinde noodlottigheid,

{==275==} {>>pagina-aanduiding<<}
geenszins de willekeur der menschen. Al had hij ook van elders die overtuiging niet, de geschiedenis moest haar in zijn binnenste vestigen; zij moest versterking ontvangen door een overzigt van het geheel der wereldgebeurtenissen. Is hij in staat, dat geheel te overzien, dien grooten schakel te omvatten, hij zal gevonden hebben, dat alles, hetwelk op aarde is geschied, als middel heeft moeten dienstbaar zijn tot een bepaald doel; hij zal hebben opgemerkt, dat dit doel is geweest de bevolking van onzen aardbol, de bebouwing van denzelven, de beschaving van ons geslacht, de bevordering van waarheid, godsvereering en zedelijkheid. In zijn oog zijn stilstanden rustpunten; teruggangen zijn middelen, om nieuwe krachten te verzamelen; belemmeringen hier, beperkingen dáár zijn dienstbaar, om naar elders den stroom des heils te dringen, ten einde hij den regten weg vinde. Stortvloeden der volken maken de uitgemergelde rijken vruchtbaar; vuur, dat tot den hemel opflikkert, dient om feniksen te doen voortkomen, die slechts uit de asch geboren worden. Deze overtuiging, op aanschouwing gevestigd, schenkt aan het menschelijk hart rust, wanneer aan den staatkundigen hemel onweders zamenpakken en naderen, wanneer losgelatene orkanen huilen en alles omver rukken. De historie heeft van het lage standpunt der zinnelijke opmerking en oogenblikkelijke waarneming dien beschouwer verheven; zij heeft hem op eene hooge rots geplaatst, waaraan de stormen en golven zich breken, en van welker spits hij vergezigten heeft, die hem, over de donkere tegenwoordigheid vol onrust, eene heldere toekomst van heil doen zien.
Wanneer ik, M.H.! nog eens alles zamenvat, wat de geschiedenis op den mensch zal uitwerken, dan wordt zij door mij begroet met de eerwaardigste namen. Huldebrengster aan de voorgeslachten; kunstenares, die rijke en groote tafereelen schildert; onderwijzeres in wijsheid; kweekster van waarheid, regt en deugd; bronwel van kalmte onder stormen - zoo noemt gij haar dan met mij, Maar zullen die namen meer dan klanken zijn en koude

{==276==} {>>pagina-aanduiding<<}
eertitels, dan moet de geschiedenis geschiedenis wezen in den hoogen, heiligen zin des woords.
Te vaak is de achtbare naam van algemeene geschiedenis gegeven aan werken, die zich dezen eertitel niet moesten aanmatigen, die ze zich niet eens moesten laten aanleunen. Ik bedoel vooral die boeken, welke in de middeleeuwen over de algemeene historie zijn opgesteld geworden. Zij dragen de gebeurtenissen voor, beginnende van adam af, en eindigen met de geschiedenis van het klooster, waarin de auteur zijne cel had. Het eerste gedeelte van die geschriften, hetwelk over de oude geschiedenis loopt, is gewoonlijk zeer kort; het is afgeschreven uit eenen Latijnschen historieschrijver van de vijfde eeuw, met al de gebreken en fouten aan dien schrijver eigen. Daarentegen is het latere ongelijkmatig breedvoerig en gerekt. Daarin kenmerkt zich schromelijke ligtgeloovigheid en volslagen gebrek aan oordeelkunde; een beuzelgeest, die het gewigtige niet weet te onderscheiden van het min- of onbelangrijke. Het ware staat niet zelden op gelijke lijn met het onware; het fabelachtige met de historische gebeurtenis. Zelfs schijnen deze schrijvers veelal het buitengewone en wonderbare met blijkbaar welgevallen na te jagen, het uit hunne eigene verbeelding op te smukken en weleens zelven te verdichten. Zoo wilde het de ruwheid dier tijden, de onbeschaafdheid dier natiën, welke juist door zulke tafereelen het meest geboeid werden. De vorm van hunne geschiedkundige werken is die der kronijk, maar zonder chronologie; die der jaarboeken, maar zonder behoorlijke jaartelling. - Het is waar, allengskens ziet men eenen beteren geest in de algemeene geschiedschrijving ontstaan, waartoe reeds door vele schriften over de bijzondere historie was voorgewerkt geworden. Aan de oude geschiedenis werd meer zorgvuldigheid besteed. Een roemrijk Profeet van de Joden, daniël, ontving tweeduizend jaren na zijnen dood de bestemming, om het plan te geven, waarnaar men de algemeene geschiedenis verdeelde. Het Profetisch
beeld, in hetwelk, onder veelbeteekenende ligchaamsdeelen, vier opeenvolgende heerschappijën waren voorge-
{==277==} {>>pagina-aanduiding<<}
steld, werd tot grondslag gelegd, en het werk, hetwelk ‘van de vier monarchiën,’ de Assyrische, Perzische, Grieksche en Romeinsche was getiteld, bleef het leer- en handboek der algemeene historie van het begin der zestiende tot aan en in de achttiende eeuw, het bleef althans het hoofdboek voor de historie.
Intusschen was men in die eeuwen ijverig voortgegaan met verzamelen. Hier vergaderde men oudheden, munten en opschriften; daar de kronijken der middeleeuwen, en elders zorgde men voor het drukken van de oude geschiedschrijvers. Het bleef niet bij verzamelen en bloot uitgeven. Men trachtte in goede edities de oude historieschrijvers aanbeveling te verschaffen, ze meer ten gebruike te doen strekken, en de, zich steeds ophoopende, stof te onderzoeken. De oordeelkunde oefende zich in het toetsen van hetgeen dikwerf al te ligtgeloovig voor goede munt was aangenomen; en, daar zij zich ook tot de hulpwetenschappen der geschiedenis uitstrekte, de geslacht- en wapenkunde, de aardrijks- en tijdrekenkunde, had er eene groote zuivering plaats. Veel, dat als bouwstof onnut of ondoelmatig was, werd verworpen; desniettemin groeide de bruikbare bouwstof voor de algemeene historie van dag tot dag aan. Om de zorg voor verzamelingen, tot de oude en middelbare historie vooral behoorende, verwaarloosde men de nieuwe niet. In jaarboeken en magazijnen van staatsstukken nam men het gewigtigste op; en werkte zoo voor tot het zamenstellen van eene volledige algemeene geschiedenis. Ook had men tot de zamenstelling van eene zoodanige zich al meer en meer geoefend. Men deed het, door enkele afdeelingen uit de algemeene historie te bewerken, en bepaaldelijk door het beschrijven van nationale geschiedenissen; hoedanige er nu, sedert de landtaal, hier vroeger, daar later beschaafd was geworden, allengskens in elk land uitgegeven en gelezen werden. Doch, als men enkele niet noemenswaardige proeven uitzondert, had nog niemand zich aan het geheel gewaagd. Dit scheen eene taak te zijn, te groot voor eenen mensch, wiens leven zoo kort is en wiens krachten zoo beperkt zijn; en toch was

{==278==} {>>pagina-aanduiding<<}
de tijd rijp voor zulk eene onderneming. Toen vereenigden zich, in het vierde tiental der achttiende eeuw, verscheidene geleerden, om uit al die bouwstoffen den reuzentempel der algemeene historie op te rigten. Het gelukte denzelven te voltooijen. Vol bewondering staarde de wereld eerst op de natie, die dit kolossale gevaarte had zamengesteld, de Engelsche; toen op de andere, die, de tweede hand er aan leggende, het aanvulde, verbeterde en zich daarin niet min verheerlijkte, de Duitsche. De verschijning van dit werk, dat uit niet minder, dan bij de zeventig boekdeelen in kwarto bestaat, was van onberekenbaren invloed op de beoefening der algemeene historie. Het wekte voor haar eene belangstelling op, die vroeger ongekend was, maar het ontvonkte ook, in de gebreken hetzelve eigen, de zucht naar iets beters en volkomeners. Immers aan de vlijt en den arbeid, bij de verzameling en zamenstelling besteed, evenaarden geenszins oordeelkundige keus en kunstmatige bewerking. Maar van wie konde men die hoofdvereischten van eene goede geschiedschrijving beter leeren, dan van de Ouden, die men tot dus ver meer had gelezen om den inhoud te weten, minder om den vorm na te volgen? Daar was herodotus, de vader der geschiedenis, die door een aaneengeschakeld verhaal in zachtvloeijenden stijl Griekenland dermate verrukt had, dat het aan de negen boeken, waaruit zijn historisch geschrift bestond, den naam der negen Zanggodinuen verleende. Thucidides, die het ware, broederlijk, met het schoone verbond, en, met den blik van staatsman en legerhoofd, de gebeurtenissen beschouwende, ze voorstelde in betrekking tot hare oorzaken en gevolgen. Xenophon, de Socratische wijsgeer, in wiens historisch werk men de kalmte, de zedelijke strekking en het genie van zijnen meester wedervindt, het laatste vooral in de kunstvolle plaatsing der lotgevallen en daden. Polybius, die mannelijke kracht in
den gang en de daarstelling der gebeurtenissen ontwikkelt, en leerzaam is door zijn staatkundig pragmatismus. Nepos, die sierlijkheid en duidelijkheid van taal met beknoptheid vereenigde;

{==279==} {>>pagina-aanduiding<<}
sallustius, die, bij kunstvolle schikking, eenen schat van staatkundige en zedelijke wijsheid in de historie wist neder te leggen; tacitus, die in verwonderlijke mate de gave bezat, om veel te zeggen met weinig woorden, zonder stroef of onduidelijk te worden, en die den gloed zijner rijke en vurige verbeelding wist te temperen met bedachtzame matiging; de man, die het menschelijk hart uit de geschiedenis door en door kende; livius eindelijk, die in eene volle, waardige en welluidende taal schreef, en, door de handelende personen sprekend in te voeren, dramatische levendigheid en aanschouwelijkheid aan de historie bijzette. - Doch, hoe zal ik ze allen optellen, die leidslieden der oudheid voor den geschiedschrijver, welke thans om strijd werden beoefend; niet om hen slaafsch na te volgen, maar om van hen te leeren, hoe de historische waarheid te vinden; om van hen te leeren hoe deze, gevonden zijnde, voor te dragen? Men leerde inderdaad, dit dan doen, niet alleen met volheid en kracht van taal, maar ook met eenen vrijën geest en met dien wijsgeerigen blik, die de natuur der gebeurtenissen doorgrondt en het verband, waarin dezelve staan, openlegt. Ik heb niet noodig, M.H.! voor eene vergadering als deze de namen te noemen van die mannen, welke in de tweede helft van de achttiende eeuw werken over de algemeene geschiedenis hebben geschreven, onder welke er zijn, wier hand de geschiedenis uitnemend dienstbaar maakte aan de hooge bedoelingen, waartoe de historie zal strekken. Ik heb niet noodig, belangstelling voor deze mannen bij u te verwekken, - want gij kent hen en hebt hen lief, die waardige tolken van de daden en lotgevallen der menschheid, welke de gidsen geweest zijn van onze eerste schreden op het veld der historie en die dat gedeeltelijk nog zijn gebleven.
Doch met hoe veel dankgevoel wij ook de verdienste erkennen mogen van die tot hoog gezag geklommene historiographen, wij zullen de negentiende eeuw er toch dank voor moeten weten, dat zij niet op de lauweren van de achttiende in trage rust zich heeft nedergevlijd. Uitgaande

{==280==} {>>pagina-aanduiding<<}
van het beginsel, dat elke wetenschap of kunst vatbaar is voor volmaking en uitbreiding, heeft men ook de historische tot nog hooger standpunt trachten te verheffen. Ik weet niet, of ik meer de voortgangen onzer eeuw in de historische wetenschap, die zich ten doel voorstelt, om bouwstoffen voor de geschiedenis te verzamelen, zal bewonderen, dan of ik die der historische kunst, welke de bouwstoffen verwerkt, meer zal roemen; althans zij zijn zoo wel in de eene als in de andere aanmerkelijk.
Immers, hoe veel bouwstof heeft de aardrijkskunde aangevoerd. Van landen, die nog bij het einde der achttiende eeuw met eenen meer of min doorzigtigen sluijer bedekt lagen, is die sluijer gedeeltelijk reeds weggerold. Of is men niet dieper doorgedrongen tot in het hart van Afrika; heeft men niet wedergevonden het oude Meroë; is niet de sleutel ontdekt geworden tot een gedeelte van het geheimzinnig schrift der Egyptische priesters? Is Indië niet doorkruist, niet alleen het land, ook het overblijfsel van Godsdienst, wetenschap en kunst aldaar? Heeft de geest van onderzoek niet ook het vierde werelddeel tot een voorwerp gekozen van zijne naspeuringen, en zich beloond gezien, door aldaar rijke en grootsche overblijfsels te vinden van eenen voortijd, die eerlang den grondslag zullen leggen tot eene historie van het oude Amerika? Van de voortgangen in de starrekundige beschrijving der aarde heb ik nog niet gesproken, die in metingen de gedaante, den omvang van haar en de ligging van veel op haar scherper heeft bepaald; van de natuurkundige aardrijksbeschrijving nog niet, die groote vorderingen maakte; van de staatkundige nog niet, die naauwkeuriger is geworden, sedert men de statistiek vergelijkend beoefent. - De tijdrekenkunde, die met de aardrijkskunde de beide oogen der historie vormt, moge niet in diezelfde mate volkomener zijn geworden, zij heeft toch ook hare voortgangen gemaakt. Daarentegen hoe veel zin en lust is er ontwaakt voor de bouwkunde der oudheid en der middeleeuwen, die in hare overblijfselen een belangrijk licht verspreidt over het leven en de beschaving der volken, van welke zij her-
{==281==} {>>pagina-aanduiding<<}
komstig zijn. De archieven van steden en gewesten, van rijken en vorstelijke familiën, voor zoo verre zij nog bij het dagen der negentiende
eeuw gesloten waren gebleven, zijn zij niet geopend door den geest van eenen tijd, die elk beletsel wil overwinnen, hetwelk hem hinderlijk is in zijnen voortgang. Worden er niet dagelijks meer oorkonden aan de historie, aan welke zij als algemeen goed toebehooren, medegedeeld? - Inderdaad, M.H.! het zijn niet bloote herzieningen; het zijn niet schrale nalezingen; de historische wetenschap ontving wezenlijke en belangrijke vermeerdering van stof in deze eeuw onzer jaartelling.
Ik heb ook de vorderingen geroemd der historische kunst, en ik meen het gedaan te hebben op goede gronden. Hoort slechts de eischen, die de negentiende eeuw aan haar doet en die zij al meer en meer bevredigt. Zij wil, dat de geschiedschrijver de stof door middel van de historische wetenschap niet alleen kennen, dat hij die ook in zich opnemen, dat die hem geheel doordringen zal. Intusschen het bij gedeelten opgenomene zal hij als een organisch geheel wedergeven. Hij zelf echter mag den draad niet weven, om de brokstukken aaneen te hechten; neen, hij moet dien draad zoeken, hoe fijn die ook zij, hoe verborgen die ook ligge. Te dien einde behoort hij menschenkennis te bezitten en wijsgeer te wezen, opdat hij, waar een ander niet ziet, zien, en de oorzaken naspeuren, de drijfveren ontdekken kan. Partijdige voorof tegeningenomenheid met de denkwijs van enkelen zal van hem verre wezen, die eene algemeene geschiedenis wil schrijven; slechts eenen burger der aarde, maar ook eenen zoodanigen in al de verhevenheid zijner redelijke en zedelijke bestemming, moet hij zich gevoelen. Diezelfde onbekrompenheid moet hem besturen bij de keus der stoffe. Als schrijver van de algemeene historie mag hij niet treden in bijzonderheden, die op de schaal der wereld zonder gewigt zijn; het oogmerk, waartoe hij schrijft, de meerdere of mindere uitgebreidheid, die hij aan zijnen arbeid geven wil, moet hij zich voorstellen. Van het doel han-
{==282==} {>>pagina-aanduiding<<}
gen ook gedeeltelijk af de eigenschappen van stijl en de wijze van voordragt; ik zeg, gedeeltelijk, want de historische kunst wil vrijheid, die het wezen der kunst is, en zij gedoogt geenen onnatuurlijken dwang. Maar leven zal hij brengen in de doode stof; wat ondergegaan is in den voortijd, zal, bezield door zijnen adem, opstaan, en weder voorwerp worden van aanschouwing; opdat nog eens de mensch getuige worde van hetgeen geschied is, en het gebeurde, als voorwerp van waarneming, vol
vermogende kracht, op zijne ziel werke. Het doel dezer werking mag geen ander zijn, dan dat, hetwelk de pligt als mensch jegens de menschheid hem heeft opgelegd; de pligt, om dienstbaar te worden aan het geluk zijner medemenschen in de bevordering van hun geestelijk, zedelijk en burgerlijk belang.
Intusschen, M.H.! terwijl ik deze eischen, die de negentiende eeuw aan de historische kunst doet, regtmatig noem en ze geheel overeenstemmende vind met het standpunt, waarop onze tijd is verheven, word ik geschokt op de voorstelling, dat ik deze eischen thans ook aan mij zelven doe. Ik sta toch voor u, de taak op mij genomen hebbende, om te beschrijven het lot der menschen en de werkzaamheid der menschen in alle eeuwen en werelddeelen. Niet ik heb, het bezwaar dezer uitgebreide taak kennende, haar begeerd; integendeel heb ik gewenscht mij tot den beperkten kring van de geschiedenis dezer stad te bepalen, en den bescheidenen roem gezocht haar historieschrijver te zijn. Toen echter die waardige mannen, in welke ik de tolken zag van uw verlangen, de behandeling der algemeene geschiedenis van mij begeerden, heb ik, meer met de zucht om u te dienen, dan met mijne krachten raadplegende, deze taak op mij genomen; geloovende tevens, dat ik aldus het best zoude medewerken, om een wetenschappelijk genootschap hier ter stede te helpen vestigen, en daarin eene vereeniging, die tot eer van deze stad strekken en veel goeds voor dezelve te weeg brengen kan. Zeer reken ik op uwe verschooning, M.H.! die ik niet alleen inroep op grond van uwe welwillendheid,

{==283==} {>>pagina-aanduiding<<}
maar ook op dien van uwe bekende regtvaardigheid. Immers ook de vorm, waarin ik de algemeene geschiedenis zal moeten voordragen, is ongewoon. Voorlezingen zal ik toch niet doen over de historie met oogmerk, om te onderwijzen, ten einde men de geschiedenis in het algemeen kenne of haar wete tot een bepaald doel; neen, Redevoeringen zal ik over haar houden, en in deze haar wetenschappelijk voordragen tot nut en genoegen van eenen kring, die in dezen tak der wetenschap nut en genoegen zocht. Het is mij voorgekomen, M.H.! dat ik de moeijelijkheden en bezwaren, welke er op dit onbetreden pad zeer vele schijnen te zijn, gedeeltelijk vermijden, gedeeltelijk met meer of min gevolg te boven komen zal, wanneer ik de ethnographische methode kies, of met andere woorden, wanneer ik volk voor volk beschouw, en zulks doe naar de drie groote verdeelingen van den tijd, in ouden, middelbaren en nieuwen. De betrekkingen der volken tot elkander, de werking van dezelve op elkander zullen ons daarbij niet ontgaan, - en zoo hoop ik een geheel zamen te stellen uit karaktermatige deelen.
Daar intusschen het menschdom niet is begonnen te bestaan, verdeeld in volken, - zal ik eene beschouwing van het nog onverdeelde menschdom en van deszelfs eerste ontwikkeling laten voorafgaan. - Moge dit plan uwe goedkeuring wegdragen, en het mij gelukken, M.H., tot de uitvoering van hetzelve, in uwe belangstelling bij voortduring kracht en lust te vinden!
Ik heb gezegd.

Maria Stuart.

Er zijn weinige Vorstinnen, wier geschiedenis zulk eene algemeene en duurzame belangstelling opwekt, en wier karakter zoo onderscheiden beoordeeld wordt, als maria stuart, Koningin van Schotland. Hare schoonheid is niet minder beroemd, dan hare rampen. De beschuldigingen, tegen haar ingebragt, zijn aan iederen, zelfs den opper-
{==284==} {>>pagina-aanduiding<<}
vlakkigsten lezer der geschiedenis bekend, en een tijdsverloop van meer dan twee eeuwen heeft het pleit over hare schuld of onschuld nog niet kunnen beslissen. Er worden althans nog altijd nieuwe stukken ontdekt, die niet zelden het vroeger gevelde oordeel wijzigen of veranderen.
Belangrijk is in dit opzigt een werk, vóór korten tijd in het licht verschenen, en dat brieven, instructiën en andere stukken van maria stuart zelve, of tot hare geschiedenis betrekkelijk, bevat. Prins alexander labanoff heeft veertien jaren besteed, om het te verzamelen. Men vindt daarin hare brieven, staatstukken, vertrouwelijke mededeelingen van Ambassadeurs aan hunne Hoven enz. In de zeven deelen van dit werk zijn 736 brieven en stukken van maria zelve opgenomen, waarvan 400 tot dusverre onbekend en onuitgegeven waren. De brieven van de Fransche Ambassadeurs en de depèches van den Florentijnschen Gezant, welke hier worden medegedeeld, waren gedeeltelijk ook slechts gebrekkig geraadpleegd, gedeeltelijk geheel onbekend. Bij de uitgave wordt aan den Prins labanoff de lof toegezwaaid, dat hij met evenveel onpartijdigheid als ijver is te werk gegaan, en zich tot vasten regel heeft gesteld, om ‘de waarheid, de geheele waarheid en niets dan de waarheid’ mede te deelen.
Het kwam ons niet onbelangrijk noch voor de lezers van dit Tijdschrift ongevallig voor, om, op het voorbeeld van een Engelsch Tijdschrift, enkele bijzonderheden uit het leven der ongelukkige Koningin, en vooral die, welke tot de zwaarste beschuldigingen tegen haar aanleiding hebben gegeven, uit de hier geleverde stukken en met de woorden van deze eenigzins in het licht te stellen. Wij kiezen daartoe voornamelijk haar huwelijk met darnley en de ongelukkige en vreeselijke gebeurtenissen, die de nagedachtenis der rampzalige Vorstin zeker het meest hebben bezoedeld. Omtrent de vroegere tijdvakken harer geschiedenis behelzen de thans uitgegevene stukken ook belangrijke bijzonderheden, waaruit onder anderen blijkt, dat de aanvang der oneenigheden tusschen elizabeth en maria niet bij de laatste, maar bij de eerste moet gezocht worden; dat deze het verdrag van Cateau Cambresis, waarbij ook de Koningin van Schotland haar als Engelands regtmatige Koningin erkend had, schond, en, met voorbijgang van maria, Schotland van de oproerige Edelen voor zich hoopte te verwer-
{==285==} {>>pagina-aanduiding<<}
ven. Vreemd is het dan ook niet, dat zij maria's terugkomst uit Frankrijk zocht te verhinderen, zoodat zij zelfs beschuldigd wordt, haar op zee te hebben willen opligten. Een brief van cecil schijnt die beschuldiging eenigzins te bevestigen, wanneer hij, over de reis van maria sprekende, schrijft: ‘Hare Majesteit (elizabeth) heeft drie schepen in de noordelijke zeeën, om de visschers tegen zeeroovers te beveiligen. Ik denk, dat zij haar ongaarne zullen zien passeren.’
Het huwelijk van maria met darnley was uit staatkunde, niet uit liefde. In de verzameling van Prins labanoff is een eigenhandig stuk van maria, waarin zij deze keuze verdedigt. Zij verklaart daarin, dat zij gaarne hare hand zou hebben gegeven aan Don carlos, den zoon van filips II; maar dat er onoverkomelijke zwarigheden bestonden tegen den Aartshertog karel van Oostenrijk, dien hare bloedverwanten in Frankrijk haar hadden voorgeslagen. ‘Later drong de Gravin van lennox,’ zegt zij, ‘bij mij aan, om haren zoon te kiezen, als die van het koninklijke bloed van Engeland en Schotland was, mij de naaste in de opvolging, een stuart van afkomst, die eenen naam zou doen voortleven, den Schotten altijd dierbaar, van dezelfde Godsdienst als ik, en die mij zou eerbiedigen in evenredigheid van de eer, welke ik hem had bewezen. Lord athol en Lord lindsay ondersteunden dit aanzoek, benevens al de stuarts en al de Catholijken. De Protestanten sloegen mij den Graaf van leicester voor, die mij schreef en door randolph zijn aanzoek deed, en op wien murray aandacht scheen te vestigen, wetende, dat, ofschoon zijne Koningin mij te zijner gunste had geschreven, dit enkel was om mij te misleiden en andere aanzoeken te vertragen, hetgeen leicester zelf mij in het geheim door randolph mededeelde.... Murray, van den anderen kant, deed heimelijk zijn best om zich geheel meester van mij te maken, en, groote genegenheid voorwendende, verliet hij mij nooit, begeerig om alle ambten te bezetten en al de sterke plaatsen en het geheele bestuur des rijks
in handen te hebben. Als mijn Luitenant-generaal maakte hij zichzelven zoo magtig, dat hij mij in voogdijschap hield en eindelijk voorsloeg, om aan hem en den Graaf van argyle mijn kroon af te staan, en, gelijk ik met huntley had gedaan, zoo ook de hamiltons te verwijderen. Dit was het, wat mij bewoog,

{==286==} {>>pagina-aanduiding<<}
om in een huwelijk toe te stemmen, en, daar ik bij het kiezen van eenen echtgenoot niet allen behagen kon, ten minste mijne beste onderdanen, de Catholijken, en die van mijn' eigen naam, te wille te zijn.’
Het zou gemakkelijk vallen, door meerdere uittreksels nog nader te staven, dat dit huwelijk uit staatkundige inzigten gesloten werd. Zoo lang zij ongehuwd bleef, stond zij bloot aan de listige aanslagen van haren natuurlijken broeder murray, wiens eerzucht, om Koning of Regent van Schotland te worden, algemeen bekend was; zoo lang zij geene kinderen had, stond ook haar regt op den troon van Engeland wankel. Het huwelijk werd op den 29 Julij 1565 gesloten. Murray en argyle staken terstond de vaan des oproers op, en werden door het goud van Engeland ondersteund. Maria zegepraalde over murray en zijnen aanhang. Zij vloden naar het Engelsche Hof; maar de Fransche en Spaansche Gezanten verklaarden zich luide tegen de bescherming, aan de Schotsche oproerlingen geschonken. Elizabeth nam daarop den schijn aan, alsof zij het gedrag van murray afkeurde, en verkreeg van hem eene verklaring, dat zij zijnen opstand nooit had goedgekeurd of bevorderd. Niemand liet zich door dit komediespel misleiden, en maria toonde, wat er van elizabeth's opregtheid was te gelooven, door de bewijzen te leveren, dat randolph, de Engelsche Gezant, drieduizend kroonen aan murray had gezonden, om hem in zijnen opstand te ondersteunen. Maria's verhaal der omstandigheden, in een thans voor het eerst uitgegeven schrijven aan haren Gezant melville, is zeer merkwaardig. ‘Melville! Het is u niet onbekend, hoe wij, vóór uw vertrek, onze vergiffenis hadden geschonken aan john johnstown, die te huis komende en dezen dag voor ons zijnde, vroegen wij hem de oorzaak van zijn heengaan. Hij antwoordde, dat in het midden van Augustus 1.1. om hem gezonden was
door Master randolph, om bij hem te komen en met hem te spreken aan zijne woning bij david forrester, waar hij kwam, en na eenige verklaringen van Mr. randolph, hoe hij de dienstknecht was van Mylord murray en iemand, dien hij bijzonder kon vertrouwen, gaf Mr. randolph hem drie verzegelde zakken geld, waarin, zoo gezegd werd, drieduizend kroonen waren, die hij op randolph's verzoek naar St. Andrews bragt en aan Mylady murray overhandigde, waarvoor hij

{==287==} {>>pagina-aanduiding<<}
haar bewijs van ontvangst kreeg, dat hij aan randolph terugbragt. En vreezende, dat de zaak mogt worden ontdekt, durfde hij niet blijven, maar vertrok. En daar op hetzelfde oogenblik, waarop wij deze verklaring ontvingen, Mr. randolph toevallig in onzen raad tegenwoordig was, om over zaken betrekkelijk de grenzen te spreken, achtten wij het niet onvoegzaam, hem het ons gedane verslag over te brengen, en hem duidelijk te doen gevoelen, dat, in aanmerking nemende, hoe de Koningin, onze goede zuster, zijne meesteresse, niet alleen aan onzen waardsten broeder, den Koning van Frankrijk, en diens Gezant aldaar, maar ook aan Monsieur ramboletz, zijnen Ambassadeur alhier, en door randolph aan ons zelve had verklaard, dat zij noch geholpen had noch genegen was om te helpen en te ondersteunen onze oproerigen met manschappen, geld of anderzins te onzen nadeele, hetgeen wij als ontwijfelbaar waar aannemen en niet anders van haar verwachten, zoo veel waarde hechten wij aan haar en hare verklaring daaromtrent gegeven, die wij volstrekt niet kunnen mistrouwen - en hoe hij, haar dienaar en minister, eenen vredelievenden post bekleedende, tegen haar wil en bedoeling eene zaak kon ondernemen, zoo nadeelig voor den vrede, wij dat zeer vreemd moesten achten en zeer gegronde reden hadden, om over zijn wangedrag beleedigd te zijn, waardoor hij in ons eigen rijk te onzen nadeele hen met geld had ondersteund, die oproerig tegen ons waren.’
Maria beschrijft vervolgens uitvoerig randolph's verwarring bij deze onverwachte beschuldiging; eerst ontkende hij de zaak, maar de getuigen werden in zijne tegenwoordigheid gebragt, en hunne getuigenis was onwederlegbaar. Hem bleef niets over, dan te verklaren, dat hij alleen aan zijne eigene Koningin verantwoording schuldig was.
Wij komen thans tot de omstandigheden, die in verband staan met den moord van riccio of rizzio, en het punt, waarop wij de aandacht willen vestigen, is dit, of darnley den geheimschrijver beschouwde als den minnaar van zijne vrouw, of als zijnen staatkundigen mededinger. Alle beschrijvingen, welke wij bezitten van rizzio's persoon, stellen hem voor als een' man, weinig geschikt om de liefde eener dame te winnen, en er is geen blijk, dat darnley door jaloezij werd gedreven. Prins labanoff heeft eenige nieuwe stukken verzameld, die de handelingen van alle

{==288==} {>>pagina-aanduiding<<}
daarin betrokkene personen begrijpelijk maken, en daaruit ontleenen wij het volgende. Maria liet nooit de hoop varen, om de Catholijke Godsdienst in Brittanje te herstellen. Hare brieven over dit onderwerp aan den Paus, aan de Kardinalen van lorraine en granvelle, en aan hare bloedverwanten uit het huis van guise, drukken in de sterkste bewoordingen hare gehechtheid uit aan het Roomsche geloof en haar voornemen, om deszelfs herstelling ten uitvoer te brengen. Uit de stukken, bewaard in het Mediceïsche archief te Florence, zien wij, dat de Italiaansche Vorsten groot belang stelden in de zaken van Schotland, en dat cosmo I, Groothertog van Toskanen, te Edimburg eenen agent had, die geregelde berigten overzond van hetgeen er aan het Schotsche Hof gebeurde. Rizzio werd door beide partijen beschouwd als degene, die voor het Catholijke geloof werkte, en het was om die reden, dat de hoofden der Protestantsche partij zijnen dood zochten. Darnley verbond zich met hen, omdat hij aan rizzio's raad de weigering van maria toeschreef, om hem te kroonen als Koning, en lennox vuurde de gramschap van zijnen zoon aan, omdat hij wist, dat het rizzio voornamelijk was geweest, die de vergiffenis van zijnen ouden vijand, den Graaf van arran, had bewerkt. Cosmo's briefschrijver, wiens berigt ook bevestigd wordt door eenen brief van randolph aan den Graaf van leicester, verzekert, dat er reeds vroeger eene poging was gedaan om rizzio te vermoorden, maar die door Lord seaton was verijdeld, en dat er later was voorgesteld om hem te dooden terwijl hij raket speelde
met darnley, die hem tot dat einde zou uitnoodigen. ‘Waarop,’ zegt de Italiaansche schrijver, ‘een der zamenzweerders zeide, dat het niet voorzigtig zoude zijn, om hem op die plaats, bij afwezigheid van de Koningin, te dooden, uit aanmerking van het volk, maar dat, zoo de daad in hare tegenwoordigheid en in hare kamer geschiedde, het volk zou gelooven, dat de Koning (darnley) hem had gevonden onder omstandigheden, die eenen echtgenoot het regt gaven, om oogenblikkelijk met den dood te straffen.’ Toen de misdaad werd voltrokken, werd dit voorwendsel niet aangevoerd. Maria schrijft in eenen brief aan den Aartsbisschop van Glasgow, na eene schildering van den moord: ‘Onmiddellijk na deze daad verklaarde Lord ruthven, andermaal in onze tegenwoordigheid verschijnende, hoe zij en

{==289==} {>>pagina-aanduiding<<}
hunne eedgenooten hoogelijk beleedigd waren over onze handelwijze en dwingelandij, die hun ondragelijk was; hoe wij misleid waren door den genoemden david, (rizzio) namelijk in het plegen van zijnen raad ter handhaving van de oude Godsdienst, in het verwijderd houden van de Edelen, die voortvlugtig waren, en in het onderhouden van vriendschap met vreemde Vorsten en volken, met wie wij verbonden waren.’
De beschuldiging van overspel werd, volgens dit berigt, niet eens genoemd. Darnley bleef bij de Koningin, en werd door haar overreed, om met haar naar Dunbar te vlugten. Zien wij nu de getuigenissen aan de andere zijde. Randolph's brief aan cecil verklaart, dat maria haren overspeligen omgang met rizzio in tegenwoordigheid van al de zamenzweerders beleed en daarop pochte; dat zij dien regtvaardigde door te zinspelen op Lord ruthven's scheiding van zijne vrouw, en vreeselijke wraak dreigde, zoo het leven aan haren boel werd ontnomen. Maar randolph zelf verhaalt in dezen zelfden brief eene bijzonderheid, die onbestaanbaar is met dit onwaarschijnlijke vertelsel. ‘Voordat de Koning,’ zegt hij, ‘zijn gesprek met de Koningin eindigde, stond zij voor de ooren van Lord ruthven toe, dat hij dien nacht bij haar zou komen.’ Wij hechten zeer weinig gewigt aan darnley's ontkenning van alle deelneming aan rizzio's moord, nadat hij met maria naar Dunbar was gevlugt; maar wij kunnen niet gelooven, dat hij, nog verbonden met de zamenzweerders, in hunne tegenwoordigheid eene hereeniging met zijne vrouw zou gezocht hebben binnen het uur, nadat zij overspel beleden en zich daarop beroemd had. Men moet ook niet voorbijzien, dat rizzio niet de eenige persoon was, op wiens leven men het had gemunt. De Graven van huntley, bothwell en athol, Lord fleming en levingston en Sir james balfour waren bestemd om zijn noodlot te deelen, en ontkwamen alleen door de vertraging, die het zich verzekeren van den persoon der Koningin veroorzaakte. Ten overvloede brengen wij nog elizabeth's gedrag ten
bewijze bij; zij riep randolph terug en benoemde throgmorton als Gezant, in diens plaats; en zij herhaalde aan melville hare verzekeringen van onverminderde genegenheid jegens de Schotsche Koningin, en stemde er in toe, om peet te worden van den zoon, dien deze kort daarna ter wereld bragt.

{==290==} {>>pagina-aanduiding<<}

Men heeft wel eens geklaagd, dat er zoo weinig stukken waren betrekkelijk het tijdstip tusschen den moord van rizzio en dien van darnley. De tegenwoordige verzameling vult deze schaarschte aan, en levert onmiskenbare bewijzen van de onwaarheid van randolph's verhaal. Tot de merkwaardigste nieuwe stukken behoort een vertrouwelijke brief van den Franschen Gezant m. de croc aan catharina de medicis uit Jedburg, den 17 October 1566.
‘Mevrouw! Lord seaton kwam den 22 der vorige maand alhier, en verheugde uwe schoondochter door het berigt van de goede gezindheid van den Koning en van uwe Majesteit, en door de tijding van de komst van den Graaf de brienne tot de doopplegtigheid, hetgeen haar zeer aangenaam was, omdat zij weet, dat hij van eene goede familie is. Er worden groote toebereidselen gemaakt voor deze doopplegtigheid. De Schotsche Lords rusten zich in groote staatsie uit, en overleggen, hoe zij het best hunne onderdanigheid zullen toonen, zoowel Roomschen als Protestanten. Ik kan u zeggen, dat de genoemde Lords, die hier zijn, en die, welke met den Koning (van Frankrijk) en uwe Majesteit briefwisseling houden, geheel verzoend zijn met de Koningin door haar verstandig gedrag, zoodat ik op dit oogenblik geenerlei oneenigheid bespeur. Maar indien de Koningin en hare Edelen op zulk eenen goeden voet staan, zoo is de Koning, haar echtgenoot, in eenen geheel anderen toestand, zoowel aan de eene als aan de andere zijde. Dat kon ook niet wel anders, naar de wijze, waarop hij zich gedraagt. Hij wil alles zijn en overal gebieden, tot dat hij gemaakt heeft, dat hij zoo goed als niets is. Ik zie geenen enkelen Lord, die hem meer eerbieds betoont, dan de Koningin begeert. Hij klaagt dikwijls daarover tegen mij, en ik vroeg hem op zekeren dag, mij de eer te doen, om mij zijne oorzaken van klagt tegen de Koningin en de Lords te zeggen, en dat ik dan mij zou verstouten over de zaak te spreken. Hij zeide, gelijk hij dikwijls gedaan heeft, dat hij wenschte hersteld te worden op den voet, waarop hij was geplaatst bij het begin van zijn huwelijk. Ik verzekerde hem, dat hij daarop niet kon hopen; indien hij zich goed had gedragen, zou hij dien hebben behouden; maar dat de Koningin, beleedigd over zijn persoonlijk gedrag, hem nimmer het gezag zou teruggeven, dat hij vroeger had gehad, en dat hij behoorde tevreden te zijn met de eer en overvloed,
die zij

{==291==} {>>pagina-aanduiding<<}
hem bezorgde, hem behandelende en eerende als den Koning en in alle dingen voor zijne huishouding zorgende overeenkomstig zijnen rang.’
Zou darnley zich op zulk eene wijze hebben beklaagd, indien maria in zijne tegenwoordigheid en in die van verscheidene anderen zich eene overspeelster had genoemd? Zou de croc zulk een antwoord hebben durven geven aan eenen man, wien men als echtgenoot aldus had beleedigd? Maar er is meer in den brief van den Franschen Ambassadeur. Maria vernam, dat darnley een schip had laten gereedmaken, om uit Schotland te ontsnappen. ‘De Koningin ontving dezen brief op den morgen van St. Michiel, en de Koning kwam dien avond ten tien ure. Toen hunne Majesteiten te zamen waren, sprak de Koningin hem over den inhoud van dien brief, verzocht hem de reden van zijn vertrek op te geven, en of het was, omdat hij eenige oorzaak had, om zich over haar te beklagen. Hij was onwillens, om over dat onderwerp te spreken. En de Koningin, begrijpende van hoeveel belang zijne reis was, handelde zeer verstandig door oogenblikkelijk de Lords van haren raad te ontbieden en mijne tegenwoordigheid te verzoeken. Toen wij allen bijeen waren, bragt de Bisschop van Ross, op bevel der Koningin, in zijne tegenwoordigheid, des Konings reis ter sprake, en het bewijs, dat zij gaf, was een brief, hem gezonden door den Graaf van lennox, (darnley's vader) welke brief gelezen werd. De Koningin hield eene zeer uitmuntende aanspraak en bad en smeekte hem daarna uit al haar vermogen, om in de tegenwoordigheid van allen te verklaren, of zij hem ooit reden gegeven had tot zulk een gedrag. En in dat geval smeekte zij hem met gevouwen handen en in Gods naam, om haar niet te sparen. De Lords zeiden ook, dat zij zagen, dat hij hen met een boos gelaat ontving, en dat zij vreesden, of zij misschien de oorzaak van zijn vertrek waren, en baden hem te zeggen, waarin zij hem beleedigd hadden. Wat mij aangaat, ik zeide, dat zijne reis
de eer der Koningin en zijne eigene beleedigde; dat, zoo hij er reden toe had, de eer der Koningin aan verdenking werd blootgesteld, en zoo hij geene reden had, dan was zijn gedrag verre van prijselijk. Wij konden hem tot geen stellig besluit brengen; maar hij verklaarde, dat hij geene reden hoegenaamd voor zijne reis had.’
Kon zulk een tooneel hebben plaats gehad, indien maria

{==292==} {>>pagina-aanduiding<<}
weinige weken te voren beleden had eene echtbreekster te zijn? Doch de croc geeft verdere bijzonderheden. In een gesprek met Lord lennox en darnley vernam hij de wezentlijke drijfveren, die den laatstgenoemde deden wenschen, afwezig te zijn. ‘Ik zie zeer duidelijk, dat hij geheel in verlegenheid is; hij wenscht, dat de Koningin hem zal terugroepen. Ik zeide hem, dat, zoo hij heenging zonder eenige aanleiding, zoo als hij zelf had beleden, schoon ik niet twijfelde aan de goedhartigheid der Koningin, maar dat toch vele dames in zulk een geval hem niet zouden laten terugroepen. Zooveel ik kan bespeuren, zoekt hij de zaak op de lange baan te schuiven tot na den doop, om van die plegtigheid afwezig te blijven. Want ik zie slechts twee omstandigheden, die, naar mijne meening, hem wezentlijke kwelling kunnen veroorzaken: de eerste is de verzoening der Edelen met de Koningin, omdat hij niet dulden kan, dat zij aan hare Majesteit meer eerbieds betoonen, dan aan hem; de andere is zijne overtuiging, dat, wie er ook komen moge, om de Koningin van Engeland te vertegenwoordigen, deze hem weinig tellen zal. Hij is zeer bang, dat men hem zal veronachtzamen.’
Na deze beschouwing der omstandigheden, die betrekking hebben op den moord van rizzio, willen wij zien, welk nieuw licht er verspreid is over den moord, aan darnley gepleegd.
(Het vervolg en slot hierna.)




Proeve eener vertaling van den vloek van Camilla, uit de Horatiërs van Corneille, vierde bedrijf, vijfde tooneel.

Door W.H. Warnsinck, Bz.

In het derde Stuk der Bijdragen ter bevordering der schoone Kunsten en Wetenschappen, uitgegeven door Mr. rhijnvis feith en jacobus kantelaar, wordt, in het belangrijk stuk, getiteld: Iets over het Treurspel, gehandeld over de geschiktheid, die het Treurspel heeft, om de Poëzij onder een Volk in stand te houden, en hetzelve tevens het genoegen aan te bieden van schoone verzen te hooren reciteren.

{==293==} {>>pagina-aanduiding<<}
Daartegen wordt wel de bedenking ingebragt, dat het proza natuurlijker is, maar die bedenking, ten aanzien van het Treurspel, op goeden grond betwist, en, op bl. 425 e.v., onder anderen, gezegd, wat wel waardig is, ook in onzen tijd (de Bijdragen tellen toch reeds vijftig jaren) eens, bij vernieuwing, herzegd te worden: (*)
‘Wie ooit een corver in zijn' besten tijd heeft mogen hooren, is zeer overtuigd, dat, niet het doen hooren van maat en rijm, maar het goed reciteren van versen de illusie op het Tooneel oneindig in de hand werkt, en den Acteur gelegenheid geeft, om, bij elke brillante passage, al zijn kunst en talent ten toon te spreiden. Zie hier wat 'er voltaire van zegt: ‘De Acteurs, sederd eenigen tijd zich gewend hebbende, om de versen in een Treurspel met den eigen toon op te zeggen, waarmede zij in de deftige Comedie spreken, hebben hier door nog medegewerkt, om het Treurspel onder ons te verlaagen. De pracht en de grootsheid der declamatie zijn in vergetelheid geraakt. Men heeft 'er zich een eer uit gemaakt, om de versen als prose op te zeggen, en men heeft niet in 't oog gehouden, dat eene taal, die de gewoone taal overtreft, ook op een' toon moet voortgebragt worden, die den gewoonen toon te boven gaat.’
‘Maar hier komt nog iets omtrent ons Nederlanders bij. Zelfs een corver was somtijds verpligt om de versen, zoo veel hij kon, te verbergen. Maar waarom deed hij dit? Als ze zo slecht, zo plat, of zodanig tegen alle harmonie zondigende waren, dat ze veel eer de kracht van een anders uitmuntend gezegde vernietigden, dan ondersteunden, welk laatste goede versen eigentlijk altijd moeten doen. Belijden wij het oprecht, dat de schuld niet aan de versen, als versen, maar aan de slechte versen lag. Onze meeste oude Treurspelen zijn vertaalingen uit het Fransch, meestal ondernomen door liefhebbers van het Tooneel, die geen Dichters waren, en zich dus vergenoegden, wanneer ze den zin konden overbrengen. Hier was de Acteur wel verpligt, om het vers, zoo veel hij kon, te verbergen, dewijl het tot niets anders diende, dan om eene zekere stijfheid en gezochte langdradigheid, die diende om het

{==294==} {>>pagina-aanduiding<<}
rijm te krijgen, te doen gevoelen. De Cid van corneille wierd eertijds op den Amsterdamschen Schouwburg in versen vertoond, die geen sterveling vloeiënd lezen, ik laat staan reciteren kon. Maar wanneer die eigen corver in de stukken van een' huidekoper of in de vertaalingen van een' feitama speelde, dan deed hij wel degelijk de versen hooren, en verrukte hier de Toehoorders te meer door. De Reden en de Ondervinding beslissen, dunkt mij, dit stuk. Wanneer de harmonie van het vers de denkbeelden onderschraagt, krijgt de Acteur hier door gelegenheid, om eene kracht aan zijne uitdrukking te geven, die hem de prose, hoe vol en verheven ze ook zij, nimmer aanbiedt. Elk, die zich op het reciteren toegelegd heeft, moge hier uitspraak doen. Ik wil slechts twee voorbeelden opgeven, en men beproeve, hoe waar mijn gezegde hier zij. De vloek van Camille bij corneille bezit juist deze, de Actrice, die hem uit moet spreeken, bijspringende harmonie.’ (Hier vindt men nu de woorden van den oorspronkelijken tekst, en de Schrijver vervolgt:) ‘Men zette deeze woorden in prose over, of men geve Camille andere woorden in prose in den mond, en ik ben verzekerd, dat de Actrice meer dan het halve effekt in 't uitspreken missen zal. Ondertusschen zijn deeze versen bij ons dus vertaald:

O Rome! voorwerp van mijn zuchten en getraan! 
O Rome! die door u mijn bruigom liet verslaan! 
O Rome! die mij in mijn droefheid nog komt hoonen, 
Nu gij dien moordenaar wilt met uw lauwren kroonen! 
'k Wensch, dat de machten der gebuuren zich te saam 
Verbinden tot bederf van uwen staat en naam: 
Of zo Italiën te zwak is voor uw' krachten, 
Dat dan het Ooste, en 't Weste, en alle uitheemsche machten, 
Zich 't zaamen voegen, tot verdelging van uw' staat: 
Maar dit is noch te kleen voor mijn gerechte haat, 
'k Wensch, dat uw eigen Volk de naauw voltooide muuren 
Ten puinhoop maaken; dat de inwoonderen bezuuren 
Het allerwreedste lot, dat immer sterveling 
Door pest, door duuren tijd, of hongersnood ontving: 
Ja dat de hemel, door een felle haat aan 't blaaken, 
Zijn bliksem neêrstort tot verteering uwer daaken; 
Uw tempels, huizen, en paleizen, hoog van kruin, 
Door donderslagen gansch verbreizelen tot puin; 

{==295==} {>>pagina-aanduiding<<}

En al wat leven heeft, dat nog dees dag mag derven: 
Dan zou ik wel vernoegd, van blijdschap willen sterven.’ 

‘Zeker hier missen ze alle effekt, en wie ze immer heeft hooren reciteren, en tegen de versen in het Treurspel bij die gelegenheid gedeclameerd heeft, heeft niet tegen corneille, maar tegen den Vertaaler gedeclameerd. Intusschen is dit nog eene van onze beste oude vertaalingen.’ - Dusverre de Bijdragen.
Wel werd, sedert het tijdstip, dat ik met deze vertolking kennis maakte, de lust bij mij opgewekt, om te beproeven eene betere van corneille's meesterlijke verzen te leveren; maar het moeijelijke daarvan noopte mij tot uitstel, en wat men uitstelt geraakt niet zelden, juist daardoor, in 't vergeetboek.
Intusschen riep de onlangs in het licht gegevene vrije Navolging uit de Horatiërs (*) van p. corneille van de klagt en vloek van Camille, door den Heer Mr. c.h. perk, het vroeger opgevat voornemen weder in mijn geheugen. Ik aarzelde echter anderwerf en trad terug voor de bezwaren, die zich bij vernieuwing aan mij opdeden, toen eene bepaalde opwekking van eenen door mij hooggeschatten Kunstvriend mij tot het besluit bragt, eene proeve te nemen, of en in hoe verre het meesterstuk van den beroemden Franschen Dichter, met behoud van de denkbeelden en bewoordingen van den oorspronkelijken tekst, voor eene overbrenging in onze moedertaal vatbaar zou mogen geacht worden. (†)
In deze achttien dichtregels heeft eene echt poëtische opklimming van denkbeelden plaats. De radelooze camilla rigt eerst haar woord tot haren broeder - daarna tot de volken, die het toenmalig Rome omringden - en voorts tot alle natiën der wereld, hoe verre ook over den aardbodem verspreid. Daarmede nog niet voldaan, roept zij de gram-
{==296==} {>>pagina-aanduiding<<}
schap des Hemels in, tot verdelging van eene stad en het verderf van een volk, wier ondergang, als eeniglijk door haar veroorzaakt, de hoogste en laatste vreugde haars levens zou uitmaken. In het gedicht bevat schier elke regel eene sententie, en het geheel vloeit over van dichterlijke schoonheid en verhevenheid, met vermijding van zinledige klanken, die zich luide en verre genoeg doen hooren, maar geen bepaald denkbeeld in de ziel achterlaten. De hooge Treurspeltoon doet zich hier in al de verhevenheid der waarheid, natuurlijkheid en eenvoudigheid kennen, en wij bewonderen den Dichter, die de taal, waarin hij schreef, aan deze beminnelijke eigenschappen der Dichtkunst wist dienstbaar te maken.
Intusschen zijn het juist deze uitstekende karaktertrekken van het gedicht, die den arbeid des Vertalers moeijelijk maken, wanneer hij zich ten minste het voornemen bewust is, om, zoo verre het verschillend taaleigen, in verband met versmaat en rijm, dit toelaten, eene, zoo veel mogelijk, getrouwe kopij van een voortreffelijk, alom en sedert lang bewonderd en beroemd, origineel te leveren.
Ik doe dit opmerken, om daarop het bescheiden verzoek te gronden, dat men mijne vertaling als eene proeve beschouwe, die, hier aangeboden, anderen moge opwekken om iets beters te leveren dan mij mogelijk was.
De gebrekkige vertolking, straks medegedeeld, doet den vloek van camilla voorkomen als een op zichzelf staand geheel. Intusschen staat hare taal in naauw verband met het onmiddellijk voorafgaande gezegde van den jongen horatius. Dus luidt het oorspronkelijke:

‘Aime, aime cette mort qui fait notre bonheur, 
Et préfère du moins au souvenir d'un homme 
Ce que doit ta naissance aux intérêts de Rome.’ 

Die belangen van Rome, in het oog van den jongen Romein, en naar zijne denkbeelden, als zoodanig, zóó overwegende, hadden echter voor de treurende en wanhopende minnares van den gesneuvelden curiatius niet de minste waarde; integendeel wekten zij haren afkeer en verontwaardiging in hooge mate op. Corneille laat daarom ook het Rome van horatius dadelijk door het Rome van camilla volgen en tot viermalen herhalen; terwijl het: O Rome!

{==297==} {>>pagina-aanduiding<<}
der vertaling, als geheel op zichzelve staande, met het vooraf gezegde in geen kennelijk verband staat.
De laatste regel van het dichtstuk, waarvoor de gebrekkige vertolking het flaauwe en ondichterlijke: ‘Dan zou ik wel vernoegd, van blijdschap willen sterven,’ wedergeeft, is voor de overbrenging niet gemakkelijk. Reeds vind ik aangeteekend: ‘Plusieurs juges sévères n'ont pas aimé le mourir de plaisir; ils ont dit que l'hyperbole est si forte, qu'elle va jusqu'à la plaisanterie;’ en, in waarheid, dat sterven van genot klinkt weinig overeenkomstig met den deftig-verheven gang der Tragedie. En toch ligt er in het denkbeeld, afgescheiden van het vulgaire woord, iets dichterlijks, dat de Duitschers met het denkbeeld, aan het woord Schadenfreude verknocht, zouden verbinden. Maar, ligt de grondslag van het bedillen van corneille's meesterstuk niet meer in de vordering van het rijm, hetwelk hem dat: et mourir de plaisir in de pen gaf, dan wel in het poëtisch denkbeeld, dat deze slotregel in zich vat? Ik geloof ja. Immers, wat was het, dat de wanhopende van vreugde zou kunnen doen sterven? Was het niet, omdat zij zichzelve als de eenige oorzaak beschouwde van Romes ondergang? Ziedaar dus de eigenlijke spil, om welke alles loopt! Dat nu de Fransche Dichter het: mourir de plaisir aan het slot, en het: moi seule en être cause in den aanvang van den regel plaatste, ontneemt niets aan de dichterlijke waarde der gedachte, die ik in mijne navolging gelukkig genoeg geweest ben te kunnen doen uitkomen, ten zij ik mij in de poëtische opvatting van het denkbeeld van corneille geheel mogt vergist hebben. En indien zulks het geval ware,
ook dan nog heeft mijne navolging het meer of min stuitende van het mourir de plaisir (hetwelk, naar ons taaleigen, toch wel niet anders dan door sterven van genot is over te brengen) doen wegvallen, en heb ik, met het karakter der spreekster, ook tevens dat der tale, waarin zij spreekt, kunnen bewaren.
Ten slotte zij nog opgemerkt, dat ik de vier laatste regels van dit Tooneel, die onmiddellijk op de vloekspraak van camilla volgen, mede heb opgenomen in de vertaling, die ik alsnu de vrijheid neme hier, als eene proeve, aan te bieden:

{==298==} {>>pagina-aanduiding<<}


camilla. 
Hoe!... Rome!... Niets dan smart schonk mij de Tyberboord. 
Hoe!... Rome! dat, door u, mijn' hartvriend heeft vermoord! 
Dat Rome, dat ge aanbidt - waarin gij werdt geboren - 
Dat Rome, dat ik haat, om de eerkroon u beschoren - 
Mogt eens 't vereend geweld van vriend en nagebuur 
Den grondslag sloopen van zijn' halfvolbouwden muur! 
En, zoo 't hiertoe Itaalje ontbreke aan moed en krachten, 
Dat dan het Oost en 't West opdagen met hunn' magten! 
Dat honderd volken, over zeeën, berg en dal, 
Aanrukken! 't Eind der aard' gewaag' van Romes val! 
Verplettre trans en muur, vernield met eigen handen, 
Dit volk; ja, 't wroete dan zichzelv' in de ingewanden! 
Dat 's Hemels gramschap blake, en, op mijn smeekgebed, 
Een vuurzee nederdale en Rome in vlammen zett'! 
O zag ik, door dien gloed, die stad tot asch verteren! 
Mogt ik uw lauwren zien in dwarlend stof verkeeren, 
Den laatsten Romer zien bij 's levens laatsten snik, 
En stervend juichen: Die dit alles wrocht, was ik! 
horatius. 
(Met het zwaard in de hand zijne zuster vervolgende.) 
 
Genoeg!... 't geduld heeft uit!... mijn drift is niet te toomen!... 
Ga!... en beween uw' vriend aan de onderaardsche stroomen!... 
camilla. 
(Doodelijk getroffen, van achter de schermen.) 
 
Verrader!... ach!... 
horatius. 
(Op het Tooneel terugkomende.) 
Het lot heeft zulk een straf bereid, 
Wie Romes vijand mint en zijnen dood beschreit! 


Bijdrage tot Beethoven's biographie.

Vorst nikolaas boris galitzin geeft aan het Parijsche blad la Presse, in een' brief, dien hij den 27sten Augustus 1.1. (8 Sept. nieuwen stijl) uit het Russische Gouvernement Kursk geschreven heeft, de volgende, niet onbelangrijke mededeelingen tot de karakteristiek van lodewijk van beethoven.

{==299==} {>>pagina-aanduiding<<}

Beethoven heeft, zijn geheele leven lang, zich in eenen toestand bevonden, die nader aan armoede dan aan welgegoedheid grensde. Zijne optreding in de muzikale wereld kenmerkte hij door meesterstukken (*), die eenen mozart waardig geweest zouden zijn. Meer was er niet noodig om alle kleingeestige gevoeligheden van eigenliefde en nijd bij de pygmeeën, die vreesden door den kolossus verplet te zullen worden, tegen hem gaande te maken. Slechts voor de kunst arbeidende, en zich aan het geld niet meer bekreunende, dan voor zoo ver het tot zijne levensbehoeften onontbeerlijk was, werd hij zelfs door zijne naaste bloedverwanten bedrogen. Een zijner eigene broeders, die apotheker te Weenen was, trok tot zijn bijzonder voordeel partij van de werken des jongen meesters, en lange tijd verliep, eer beethoven, in zijne geestdrift voor de kunst, iets van deze afzetterij bemerkte. Van dien tijd af echter dagteekent het begin van dat mistrouwen, hetwelk den grooten man nimmer verlaten, en, gepaard aan zijne doofheid, zoo veel heeft toegebragt, om aan zijnen geest eene geheel tegenovergestelde rigting te geven van die, welke het begin zijner loopbaan gekenmerkt had. Ook beethoven's werken laten zich in twee duidelijk van elkander onderscheidene kathegoriën deelen: de eersten, liefelijk en vol melodie, voor ieder muzikaal oor toegankelijk, behooren tot het zuivere klassieke, waaraan een scheppend genie nieuwe kracht en leven gaf; de andere slaan eene geheel nieuwe baan in; hunne kleur is nevelachtiger, zwaarmoediger, zonderlinger; de schitteringen van het genie treffen daarin als bliksemstralen: het is eene mengeling van mannelijke energie en diepe mystiek. Om ze te verstaan en op hunne waarde te kunnen schatten, moet men ze dikwijls en in de grootstmogelijke volkomenheid hooren uitvoeren.
Moge slechts niet de middelmatigheid zich aan de hemelsche voortbrengselen van beethoven's kunstgenie wagen!
Sedert mijne jeugd ijverig der muzijk toegedaan, opgevoed als 't ware in de school van haydn en van mozart, voelde ik mij steeds weggesleept door de onvergelijkelijk schoone harmoniën, welke beethoven in zijne eerste quartetten en quintetten met volle handen uitgestrooid heeft. Slechts beklaagde ik, met vele anderen, dat het repertoire

{==300==} {>>pagina-aanduiding<<}
van den beroemden componist in deze soort van muzijk zoo beperkt is. Op zekeren dag, het was in het jaar 1823, kreeg ik in het hoofd, aan beethoven te schrijven, en hem te verzoeken, of hij mij niet drie nieuwe quartetten wilde componeren. Nog geene maand was verloopen, of ik ontving van hem een antwoord, waarin hij mij zijne blijdschap te kennen gaf, dat ik in de werken van zijnen geest genoegen vond, en mij aankondigde, dat hij aan mijnen wensch voldoen zou; hij kon echter, schreef hij, mij geen' tijd opgeven, wanneer hij er mede gereed zou zijn, omdat geestdrift zich niet liet gebieden, en hij niet onder de daglooners behoorde, die tegen zoo en zoo veel de bladzijde werkten; dat hij nogtans, daar zijne niets minder dan schitterende omstandigheden hem in de onaangename noodzakelijkheid plaatsten om van zijnen arbeid te leven, een honorarium van vijftig dukaten voor het quartet moest verlangen. Nimmer was een met ongeduld verwachte brief mij meer welkom geweest dan deze. Ten gevolge der alzoo aangeknoopte kennis ontstond tusschen ons beiden eene voortgezette briefwisseling in de Hoogduitsche taal, waardoor ik in bezit van eene talrijke verzameling autographen des beroemden mans geraakt ben. In dezen rijken en verheven geest verdrong bijna de eene gedachte de andere, wanneer hij in de stilte der eenzaamheid dichtte; en een jaar later moest dat alles reeds ten grave dalen!
Eindelijk, in het voorjaar van 1825, kwam het eerste der beloofde quartetten (in Es, op. 127); maar in den tusschentijd had beethoven, als ware het om mij voor mijn lang wachten schadeloos te stellen, mij een afschrift van zijne groote Mis in D, een tot dien tijd toe nog niet bekend geworden werk, toegezonden. Bij die gelegenheid schreef hij mij, dat dit zijn lievelingswerk was, waaraan hij de grootste zorg, de meeste slapelooze nachten besteed had, en waarop hij den hoogsten prijs stelde. Op deze wijs kreeg Petersburg reeds in Maart van het jaar 1824 genot van het kolossale werk. Inderdaad is het in zijne geheele zamenstelling grootsch en edel: innig wordt men door de wonderbare schoonheid van het kyrie, de gloria, den benedictus getroffen. Juist om dezen tijd werd beethoven door eene zware ziekte aangetast, die hem op den rand van het graf bragt. Naauwelijks weder hersteld, schreef hij het tweede quartet (in A mol), waarin eene zoo diepe aandoenlijkheid heerscht.

{==301==} {>>pagina-aanduiding<<}
Het adagio, in lyrische wijs, drukt de dankbaarheid van eenen wedergenezende uit, die zoo even den dood ontkomen is. Dit gedeelte en het finale van het quartet onderscheiden zich vooral door hunne originaliteit. Het is misschien het schoonste quartet, dat beethoven geschreven heeft. Maar, welk eene kracht in den strijkstok van den vioolspeler, welk eene juistheid in het ensemble wordt hier niet vereischt! Slecht uitgevoerd, wordt deze muzijk een ware chaos. Na dit quartet liet het laatste zich niet lang meer wachten: het was, om zoo te zeggen, des dichters zwanenzang. Ook dit quartet schittert door de heerlijkste schoonheden en onderscheidt zich door eene puntige eigenaardigheid; het is van alle drie het langste en bestaat uit zes stukken. Nadat beethoven nu zijne belofte zoo luisterrijk vervuld had, wilde hij mij een zijner schoonste, nog niet in het licht verschenen kunstwerken toewijden, te weten de ouverture in C, die in den stijl van händel geschreven en zoo prachtig en grootsch geïnstrumenteerd is; bij het laatste allegro zijn al de massa's van het orkest in beweging, hetgeen de verwonderlijkste uitwerking doet. Deze ouverture, die sedert bij schott, te Mentz, (op. 129) uitgegeven is, blijft ontegenzeggelijk een der merkwaardigste gedenkstukken van zijnen geest. Ik had deze onwaardeerbare kunstgewrochten voor mijzelven, voor mijn bijzonder gebruik kunnen behouden; maar zelfzucht is mij, God dank, onder geenerlei gedaante eigen geweest, en wel het minst in de kunst. Ik was te gelukkig, dat ik der wereld deze rijkdommen - schatten voor eene lange toekomst - kon mededeelen, en ik haastte mij, beethoven te verwittigen, dat ik hem volle vrijheid gaf, om zijne nieuwe meesterstukken tot zijn voordeel te verkoopen. Zoo verschenen dan ook weldra deze quartetten bij schott, te
Mentz, die zich het eigendomsregt daarop verschaft had. Ondertusschen, moet ik er voor uitkomen? Deze zoo ongeduldig verwachte quartetten verwekten onder kunstoefenaars en kunstliefhebbers eene ware teleurstelling. Men had muzijk verwacht, in soort en stijl aan die der eerste quartetten van den meester gelijk, en kreeg nu juist het tegendeel. De uitvoering, reeds zoo moeijelijk wat ieder deel in het bijzonder betreft, werd een voorwerp van langdurige bestudering, eer men tot eene harmonische voordragt van het ensemble geraakte. De gedachte van den componist, die oppervlakkig in barokke

{==302==} {>>pagina-aanduiding<<}
phrasen gehuld schijnt te zijn, ontsluijert zich eerst met den tijd, wanneer men doordrongen geraakt van hetgeen de opsteller bedoeld heeft, en wanneer eene tot volkomenheid gebragte uitvoering de voor den grooten hoop onverstaanbare voortreffelijkheden aan den dag heeft gebragt. Ondertusschen verloor ik den moed niet: in alle muzikale gezelschappen, die bij mij plaats hadden, hoorde men van niets dan van beethoven, en van niets dan van beethoven in alle betrekkingen. Ik had vele plagerijen, spot en verwijt over deze, gelijk men het noemde, beethoven-manie te verduren. Ik stoorde mij daaraan niet, maar poogde onze beste kunstenaars en dilettanten met de voortbrengselen van zijnen geest bekend te maken; eenen geest, die zijnen tijd verre vooruitgesneld was. Mijne volharding droeg hare vrucht; nog geene tien jaren waren verloopen, en beethoven's muzijk, ofschoon nog even zoo absurd en barok, sleepte de salons en concertzalen onzer hoofdstad weg in bewondering en toejuiching; de dames zelfs raakten in verrukking over schoonheden, welke de beroemdste kunstoefenaars vroeger niet erkend hadden. Thans behoort het tot de mode, voor beethoven te dweepen, en de dagen te Bonn zijn een luisterrijk bewijs van de gegrondheid der voorspellingen, welke ik in de ongeluksdagen gedaan had, toen het genie miskend werd.
Nadat ik het eerste quartet ontvangen had, haastte ik mij, het oorspronkelijke manuscript daarvan aan baillot te Parijs te zenden. Aan dezen grooten kunstenaar kwam het toe, een der eersten te zijn, die het werk van den beroemden toonzetter bewonderen mogten. Ik was hem deze hulde van dankbaarheid schuldig voor de genietingen, welke ik, in de jaren 1821 en 1822, op zijne quartet-soireën gevonden had. Toen de beroemde vioolvirtuoos mij het manuscript terugzond, uitte hij zich op de volgende wijs over beethoven: ‘Beethoven leidt ons in eene nieuwe wereld; wij komen door wilde landstreken, langs afgronden; de nacht verrast ons: wij ontwaken, en vinden ons in bekoorlijke landouwen verplaatst; een paradijs omgeeft ons; schitterend omstraalt ons de zon, om ons de heerlijkheden der natuur in vollen lichtglans te laten aanschouwen.’ Niets heeft meer waarheid dan deze beelden; de donkerheden, die in de laatste zamenstellingen van beethoven gevonden worden, dienen slechts om de hemelsche harmoniën, die

{==303==} {>>pagina-aanduiding<<}
plotseling als uit een' volstrekten chaos opstijgen, in heerlijker toonen te doen klinken. Maar, was dit niet een wederschijn van hetgeen er in de ziel van dien buitengemeenen man omging? Men bedenke, wat hij heeft moeten lijden, miskend door zijne tijdgenooten, uitgesloten van geheel de wereld, beroofd van het zintuig, dat voor hem alle vreugden dezer aarde kon openen, welks gebruik hem zoo bijzonder noodig was en voor hem als bij uitnemendheid bestemd scheen! De schoonste meesterstukken der toonkunst voort te brengen, en ze niet te kunnen hooren, dit is eene straf, waaraan de mythologie niet gedacht heeft, toen zij de folteringen van tantalus en van ixion verzon.

Beethoven's Adelaïde.

Toen beethoven zijne Adelaïde geschreven had, bezocht hem op zekeren dag de Hofkapelzanger barth (de vader der zangeres, Madame hasselt-barth). Den Maëstro zelven had zijne Adelaïde zoo weinig bevallen, dat hij voornemens was, de ongelukkige aan de vlammen te offeren. ‘Doe dat niet,’ riep de oude kapelmeester, ‘althans niet vóór dat gij ze mij eens hebt hooren zingen.’ - ‘Wel, zing dan, als gij 't volstrekt wilt,’ antwoordde beethoven. Toen het stuk ten einde was, zag de componist den zanger verbaasd aan; vervolgens sloot hij het stuk zorgvuldig in zijn' lessenaar, en mompelde half binnensmonds: ‘Adelaïde wordt niet verbrand.’

Industrie tegen industrie.

Op eene soirée te Parijs, omstreeks het eind van Junij, werd zeer hoog gespeeld. De booze geest van het kaartspel dreef op eene allerwreedste wijs zijne scherts met een rijk, maar reeds tamelijk diep in schulden stekend jong mensch, A. geheeten: de ongelukkige verloor 20,000 francs. De slag was gevoelig; doch zonder aarzelen of tegenspraak betaalde hij, en zorgde ten minste den schijn te redden. De zielskwelling, welke zijn verlies hem veroorzaakt had, stond nog op zijn gelaat geprent, toen op zekeren ochtend een onbekende zich onder den naam van oscar n. bij hem liet

{==304==} {>>pagina-aanduiding<<}
aanmelden. Een elegant jong mensch, van een onbedeesd, min of meer krijgshaftig voorkomen, trad de kamer binnen.
‘Mijnheer,’ sprak deze bezoeker, na de gebruikelijke beleefdheidspraeliminairen, ‘het verschijnen van mij, die u volstrekt vreemd ben, zal u misschien eenigzins verwonderen; maar ik kom met het oogmerk om u eene gewigtige dienst te bewijzen, en dit oogmerk zal, hoop ik, mijne vrijpostigheid verontschuldigen. Nu acht dagen geleden had ik de eer, u in een gezelschap te zien, waar zeer hoog gespeeld werd; gij liet u er toe verlokken en verloort eene aanmerkelijke som.....’
‘Vergeef mij, Mijnheer,’ viel A. hem hier in de rede, ‘zoo ik uwe herinnering eenigzins onbescheiden vind.’
‘Ik vermeld slechts eene daadzaak, Mijnheer,’ hernam de ander. ‘Gij hebt gespeeld en 20,000 francs verloren.’
‘Ja; maar welke reden beweegt u, Mijnheer, om mij een verlies te herinneren, waarover ik mij heb heengezet?’
‘Ik moet u dit voorval herinneren, om er u opheldering over te geven. De door u verloren som werd door één' speler gewonnen. Kent gij hem?’
‘Neen.’
‘Hij is een Griek (*).’
‘Dit denkbeeld is ook bij mij opgekomen, maar te laat.’
‘Gij zijt het slagtoffer eener schandelijke bedriegerij geworden, en ik ben gekomen om u in deze onaangename omstandigheid mijne diensten aan te bieden.’
‘Wat kunt gij voor mij er in doen? Wilt gij mij behulpzaam zijn, om den schavuit in regten te vervolgen?’
‘Neen, dat zou de verkeerde weg zijn. Een proces zou in meer dan één opzigt schadelijk voor u wezen: uwe eigenliefde zou er door lijden, en ook uwe toekomst zoudt gij benadeelen, wanneer het bekend wierd, dat gij zoo aanzienlijke sommen op het spel zet. Ik weet een ander middel, om u, zonder opzien en zelfs zonder dat gij u met de zaak bemoeit, ten minste de helft der verloren som terug te

{==305==} {>>pagina-aanduiding<<}
verschaffen. Ik zelf zal al het hiertoe noodige bezorgen. Zijt gij hiermede tevreden?’
‘O, Mijnheer, wees van mijne dankbaarheid overtuigd; maar...’
‘Gij zoudt dus van de andere helft der som wel willen afzien?’
‘Waarom niet? Ik ben immers op dit oogenblik het geheel kwijt.’
‘Uw Griek heeft met mij alleen te doen, en ik zal hem wel weten te dwingen....’
‘Mij de helft van het geld terug te geven?’
‘Neen, het geheel; maar vervolgens deelen wij. Gij begrijpt, dat alle arbeid zijn loon waard is. De onderneming is van eenigzins neteligen aard. Ik heb reeds eenige stappen gedaan, om de noodige bewijzen op te zamelen; maar sommige ophelderingen ontbreken mij nog. Dit alles vereischt vrij aanzienlijke uitschotten; daarenboven krijg ik met een gevaarlijk mensch te doen, en de zaak kan mij misschien slecht bekomen. Doch onder betamelijke uitzigten waag ik gaarne geld en zelfs des noods mijn leven. Nu ziet gij echter ook, dat ik billijkerwijs op de helft van hetgeen ik u ten koste van dit alles verschaf aanspraak mag maken.’
‘Goed, van ganscher harte geef ik mijne toestemming; zoodra ik de twintigduizend francs terug heb, tel ik er u tienduizend van uit.’
‘Uw woord is mij genoeg, en zonder verwijl ga ik nu mijnen veldtogt beginnen. Ik hoop, dat nog heden de zaak tot ons beider genoegen zal afloopen.’
Verandering van tooneel. - Onze Griek bewoont een appartement in den omtrek der Chaussée d'Antin; de meubels, prachtig en naar den laatsten smaak, behooren echter aan den tapissier, die elke maand de huur daarvan, vooruitbetaald, komt ontvangen. Monsieur oscar, met wien wij daar zoo even kennis gemaakt hebben, treedt omstreeks het middaguur binnen, noemt zich, neemt, zonder er toe verzocht te zijn, een fauteuil, en kijkt den nog half slaapdronken Griek strak in het aangezigt.
‘Mijnheer,’ dus begint hij, ‘de reden van mijn bezoek is zeer eenvoudig. Gij hebt vrij vele kennissen in de groote wereld en zijt gewoon vrij hoog te spelen, niet waar?’
‘Ik begrijp niet, wat u dat kan aangaan, Mijnheer.’
‘O, zeer veel! Was het voor mij niet van gewigt, dan

{==306==} {>>pagina-aanduiding<<}
zou ik mij de moeite niet gegeven hebben, u door een onproductief gesprek te komen vervelen. Vergun, dat ik mij verklare, en gij zult mij terstond begrijpen. Verleden donderdagavond waart gij in een glansrijk salon?’
‘Waarom niet?’
‘Het gezelschap was zeer gemengd?’
‘Zijt gij er misschien tegenwoordig geweest, Mijnheer?’
‘En wel met personen van zeer dubbelzinnig karakter gemengd,’ vervolgde oscar, zonder den zijdelingschen, door den ander gegeven zet een antwoord waard te keuren.
‘Dat heb ik niet opgemerkt,’ antwoordde de speler; ‘ik voor mij heb er slechts fatsoenlijke lieden gezien.’
‘Dan zijt gij zeer met u zelven ingenomen, of hebt althans geen' blik in den spiegel geworpen.’
‘Mijnheer....’
‘Gij hebt mij eene beleediging gezegd,’ hernam de ongebeden gast bedaardelijk; ‘ik zeg er u eene op mijne beurt, en zoo zijn wij quite. Maar laat ons over zulke kleinigheden geene woorden en tijd verliezen, en liever tot ernstiger dingen overgaan. In dit zeer gemengde gezelschap hebt gij mijnen vriend A. voor de som van 20,000 francs opgeligt, welke som ik u verzoek hem terug te geven.’
‘En ik, Mijnheer, verzoek u, mij op het oogenblik te verlaten!’
‘Gij ziet, ik blijf zitten, en laat mij noch door uwe gramschap, noch door uwe bedreigingen van mijn opzet afbrengen. In ligchaamskracht ben ik de sterkere van ons beide, en van wapenen ben ik ook voorzien. Ja, trek aan de schel, roep getuigen; in hunne tegenwoordigheid zal ik mij verklaren, en anderen zullen vernemen, wie gij zijt. Ik ben in staat om over u de naauwkeurigste berigten te leveren; want gij kunt ligt denken, dat ik niet herwaarts zou gekomen zijn, zonder toereikende bewijzen in handen te hebben. De naam, dien gij voert, is de uwe niet; gij hebt dien reeds vijf- tot zesmaal verwisseld, om u aan de nasporingen van het geregt te onttrekken. Uit de Duitsche badplaatsen zijt gij voor altijd verbannen; te Amsterdam hebt gij zes maanden lang in hechtenis gezeten; te Brussel zijt gij als voortvlugtige gevonnisd, en te Londen is u, in een club, door eenen gentleman van mijne kennis, eene welverdiende tuchriging toegediend geworden. Welnu, ben ik wèl ondertigt? Gij ziet wel, dat u niets overblijft, dan te bewilligen

{==307==} {>>pagina-aanduiding<<}
in hetgeen ik van u vorder. Gij zult dus mijnen vriend A. op staanden voet de hem ontfutselde 20,000 francs terugzenden.’
Vruchteloos poogde het Griekje door allerlei uitvlugten en voorwendsels uit de klem te geraken; de volharding zijner tegenpartij behield de overhand, en oscar trok de helft van het verspeelde geld, als loon voor zijne moeite.
Zulk slag van Grieken-vervolgers is in de gezelschapskringen der groote wereld reeds vrij talrijk, en zij maken het zich tot eene taak, de valsche spelers met voorbeeldelooze list en stoutheid na te sporen. De eene industrie heeft de andere doen ontstaan. Zij maken kort proces, zonder opzien en met goede vrucht; daarom worden zij dan ook door onbezonnen spelers, die zich door de Grecs hebben laten plukken, naar eisch gewaardeerd. In het afgeloopen saizoen zijn zij een weinig te laat gekomen; maar in den aanstaanden winter zal het hun aan winstgevende en glansrijke zaken waarschijnlijk niet ontbreken.Geen Helleen; want onder deze, in haren bloei, dien God geve dat zij herkrijge, zoo geachte natie zijn de valsche spelers misschien even zeldzaam als onder eenige andere, en met reden mag zij zich bezwaren, dat de Franschen het hier bedoelde slag van industriélen met den naam van Grees bestempelen.

Antwoord eens regters.

Men gaf eens aan den President van een Geregtshof in Frankrijk te kennen, dat hij wèl zou doen de beslissing van zeker geding op de lange baan te schuiven, vermits daardoor aan het Ministerie eene belangrijke dienst bewezen zou worden. ‘Wij vellen hier vonnissen,’ antwoordde de brave man, ‘maar wij bewijzen geene diensten.’

Aardig gezegde van de oude Madame Rothschild, te Frankfort.

Deze bijna honderdjarige dame bevond zich onpasselijk en beklaagde zich bij haren geneesheer over de weinige baat, welke zij van zijne artsenijen ondervond. ‘Maar wat wilt gij, Mevrouw?’ zeî de medicus; ‘ik kan u toch niet jonger maken.’ - ‘Gij verstaat mij verkeerd, dokter,’ antwoordde de matrone; ‘ik verlang geenszins dat gij mij jonger, maar wel dat gij mij ouder maakt.’






{==308==} {>>pagina-aanduiding<<}

Ontboezeming na het bezigtigen van de schilderij van Arie Scheffer, te Parijs, voorstellende: de boodschap der engelen aan de herders, en berustende in de verzameling van den weledelen heer Abm. Nottebohm, te Rotterdam.


Ja, Scheffer! vol gevoel sta 'k bij uw herdrenschaar, 
Zoo als ge, in 't zaligst uur, dat de aard' ooit was beschoren, 
Ze in Ephrata's landouw, bij 't Englenlied, de maar 
Van Christus komst op aard', met zielsgenot, doet hooren. 
'k Hef ook met haar den blik naar 't ontoeganklijk licht, 
Waaruit het koorgezang harmonisch ruischt der Englen; 
'k Wilde ook, als zij, mijn lied wel met die toonen menglen; 
Maar eerbied en ontzag houdt mij de lippen digt. 
O, zie dat turen, roerloos staren, luistrend wachten, 
Die blijdschap op 't gelaat, dat vragen van het oog, 
Of 't droom of waarheid is, dat peinzen, hopen, smachten, 
Om op te vangen slechts wat toeklinkt van omhoog! 
Ja, 't schijnt of aller blik den lichtglans wil doorboren, 
Om 't wonder in te zien, waar de aard' voor knielen zal; 
't Is of, bij iedren toon van 't lied der Englenkoren, 
Te meer het hart hun trilt, verrukt door 't lofgeschal. 
Zie, zie dien zuigling daar, op 's moeders arm gelegen! 
't Is of een zoeter slaap dan ooit zijne oogen streelt; 
't Is of de lach der vreugd, om d'afgedaalden zegen, 
Hem, droomend van genot, om 't lieve mondje speelt. 
Zie, zie de grijsheid hier, de handen opgeheven, 
Als meende zij alreeds den telg uit Juda's stam, 
Dat kind, dat de aarde rust, der menschheid vreê zou geven, 
Te aanbidden, als de hoop van 't kroost van Abraham! 
Verrukking, diep gevoel, doet ons ter nederknielen, 
Bij zoo veel hemelsch, als, door kleur, onze oogen boeit. 
Hoe luistert aller oor, hoe juichen aller zielen, 
Vol van het zoetst genot, waar borst en oog voor gloeit! 
Ja, Scheffer! 't is of u, van uit de hemelzalen, 
Een Engel door den klank bezield heeft van dat lied; 
Want, zonder hooger kracht, zulk een tafreel te malen, 
Vermag het zwak penseel eens aardschen kunstnaars niet. 
Aanbidding, eerbied, hoop, vreugd, twijfel, zielsverlangen 
Zweeft op elks vroom gelaat, dat naar den Hoogen staart; 
En daar wij met den blik aan 't kunstwerk blijven hangen, 
Gevoelen we ons allengs als opgevoerd van de aard'. 
't Is of we, als 't herdrental, van uit dat lichtgewemel, 
't Hart voelen overstelpt door 's Hoogsten liefde en gunst; 
En, knielen wij voor 't woord, dat God is in den hemel, 
Verrukt staan we en verstomd, o Scheffer! voor uw kunst. 

Rotterdam, 22 Maart 1846.

j. van harderwijk, rz.





{==309==} {>>pagina-aanduiding<<}

Mengelwerk.

Voorlezing over den roman van E. Sue.

Gehouden in eene vergadering van de Rotterdamsche Afdeeling der Maatschappij van Fraaije Kunsten en Wetenschappen.

Door J.F. van Oordt, J.W. zoon. (*)

De Ouden, welke, gelijk in vele kunsten, zoo ook in de welsprekendheid onze leermeesters zijn, drukken alles, waarop het hier voornamelijk aankomt, met één woord uit; zij zeggen, dat men gepast moet spreken. Maar dat ééne woord, hoe veel ligt er niet in opgesloten! Zij bedoelen, zóó te spreken als overeenkomt met den persoon, die spreekt, als geschikt is voor hen, tot welke hij spreekt, als pas geeft op den tijd, in welken hij spreekt, als het meest berekend is voor het doel, waarmede hij spreekt; en veel zou ik er nog kunnen bijvoegen. Zij hebben waarheid gesproken, die wijze meesters, en niemand is er meer

{==310==} {>>pagina-aanduiding<<}
overtuigd van dan hij, die thans tot u het woord zal voeren. Maar die overtuiging is althans niet geschikt om de vrijwillig, maar al te ligtvaardig opgenomen taak voor mij gemakkelijk te maken. Ik wil het dan ook gaarne bekennen, dat, zoodra die gulden regel mij regt voor de aandacht kwam, de tweede gedachte was: gij hadt u daartoe niet moeten laten vinden. Reeds de keuze van een onderwerp, waarvan zooveel afhangt, wordt bij deze overtuiging zoo moeijelijk; want ook dit moet gepast zijn, dat is, al die hoedanigheden in zich vereenigen. Waar dat te vinden? En evenwel, M.H.! ik heb niet lang gezocht, ik heb mij bijna dadelijk bepaald, ik heb mij in mijne keuze eenvoudig laten leiden door de lectuur, die ten vorigen jare aan de orde van den dag was; en ik wil het zonder verdere omwegen aan u mededeelen, ik heb mij voorgenomen om u eenige oogenblikken over het werk van eenen bij allen bekenden Franschen schrijver te onderhouden; ik zal spreken over den roman van eugène sue.
Met opzet noem ik het zoo; het is mij niet onbekend, dat er onderscheidene werken zijn van dezen vruchtbaren schrijver; veel evenwel daarvan komt bij hetgeen, waarover ik spreken wilde, in geenerlei regtstreeksche aanmerking; het is de Juif errant, aan welken ik voornamelijk denk; en evenwel wil ik dit niet als het onderwerp mijner rede opgeven; hetgeen mij voor de aandacht zweeft is niet uitsluitend aan dit zonderlinge produkt van den laatsten tijd verbonden; het heeft ook eenigzins op de welligt niet minder gelezene en reeds meer verledene Mystères de Paris betrekking. Er heerscht bij de grootste verscheidenheid in beide die stukken één geest, ééne strekking, ja gedeeltelijk ook één onderwerp, en wat ook de vervaardiger vroeger moge uitgegeven hebben, of later nog doe volgen, daarin is het karakteristieke, waardoor hij zich als romanschrijver onderscheidt; en daarom meen ik den juisten titel gekozen te hebben met te zeggen, dat ik spreken zal, niet over dezen of genen der romans, maar over den roman van e. sue.
Maar mij dunkt, bij deze opgave van mijn onderwerp

{==311==} {>>pagina-aanduiding<<}
heb ik bij dezen en genen, misschien bij alle mijne hoorders, mijn eigen vonnis reeds gestreken. Hoe! ik zal aanvangen met het u te herinneren, dat de groote kunst van spreken ligt in gepast te spreken en dan overgaan om over een' roman het woord te voeren? Is het ook eene parodie, is het misschien erger, is het ook een paskwil op mijne eigene aanwijzing? Hoe! iemand in mijne betrekking, geroepen tot voorstander der wetenschap, ja der geleerdheid; wat zeg ik, een leeraar der godgeleerdheid en, opdat ik een' hooger' titel, mij althans waardiger en dierbaarder, noeme, een dienaar en prediker van het Evangelie, ik zal spreken over een'roman; ik zal u bezig houden met de vlugtige lectuur van den dag; ik zal daartoe kiezen, waarover door zoo velen reeds de staf is gebroken, als in vele opzigten voor de regtbank van Godsdienst en zedelijkheid veroordeeld en in deze weegschale te ligt bevonden! Is dat dan gepast voor den persoon? Ik zal spreken in eene vergadering van eene maatschappij voor fraaije kunsten en wetenschappen over den roman, en ik zal kiezen hetgeen voor de regtbank der aesthetiek in vele opzigten teregt als mislukt, als beneden vele andere voortbrengselen, zelfs der nieuwere Fransche school, bekend staat! Ik zal spreken in eene gemengde vergadering, ook van vrouwen en maagden, en mij dan daar begeven, waar beginselen zich openbaren en tafereelen geschetst worden, bij welke, om niet meer te zeggen, het rein gevoel gekwetst wordt! Is dat dan spreken geschikt naar de hoorders? Ik zal spreken over hetgeen in de dagelijksche lectuur reeds voorbij en door vele andere dingen verdrongen is, en dat in een' tijd, waarin zoo veel belangrijks gebeurt, zoo velerlei te lezen is! Is dat dan een woord als pas geeft op den tijd? Ik zal spreken, althans ik moet het, om u, zooveel in mij is, eenige oogenblikken aangenaam en niet geheel onnuttig bezig te houden; dit is toch het doel, waartoe gij hier gekomen zijt, en waartoe ik thans voor u sta, en ik kies een
onderwerp, dat u óf overbekend is, óf, voor zoover er onder mijne hoorders zijn, aan welke het vreemd mogt zijn, ook daarom misschien naauwelijks

{==312==} {>>pagina-aanduiding<<}
verstaanbaar, althans niet belangstellingwekkend zijn kan! Is dat dan spreken zoo als het meest berekend is voor het doel, waarmede ik spreke? Gij ziet, M.H.! ik heb het mij alles voorgesteld, en toch... zie! ik mag mij bedrogen hebben, ik ben ook wel overtuigd, dat er aan mijne voordragt te veel ontbreken zal, om aan al die vereischten te voldoen; maar het kwam mij voor en het blijft mij voorkomen, dat mijn onderwerp op zich zelf er aan kan beantwoorden; dat er een oogpunt van beschouwing is, dat en voor mij en voor u wel voegende, dat niet ontijdig, dat onaangenaam noch onnuttig is, dat eindelijk noch voor hen, die den roman van sue kennen, maar bloote herinnering, noch voor hen, die hem niet kennen, onverstaanbaar of onbelangrijk moet wezen. Komt, waagt het om mij met uwe aandacht te vergezellen, ik zal trachten haar bezig te houden. Veel schoons of nieuws of uitstekends moet gij niet wachten; gij zijt betere redenaars gewoon, en voor mijne gebreken vraag ik vooraf verschooning. Maar ontveinzen wil ik het niet, dat mij ééne lofspraak streelen zou, en dat ik, waarom zou ik het ontveinzen? mij eenigzins vleije, dat deze mij niet geheel ontgaan zal; het is, dat gij, wanneer ik aan het slot zal gekomen zijn, denken of zeggen moogt: de man heeft toch niet ongepast gesproken.

Zou er wel een werk van de jongste dagen zijn, dat zulk een' algemeenen, zulk een' verbazenden opgang gemaakt, zulk eene belangstelling gewekt heeft, als de roman van sue? Zijne Mystères en nog meer zijn Juif errant zijn gelezen niet door hen alleen, die van romanlectuur hun werk maken, die zich verlustigen ook in andere voortbrengselen van de Fransche romantische school, maar ook door zulken, die er niets van kennen, die er een' afkeer van hebben, die zich schamen zouden met beuzelachtige en nog meer met ligtzinnige en onzedelijke lectuur zich bezig te houden. Geleerden, die zich geheel en bij uitsluiting aan de wetenschap wijden en bijna nooit iets tot

{==313==} {>>pagina-aanduiding<<}
uitspanning er van ter hand nemen, hebben hier eene uitzondering gemaakt; en wij hebben er gekend, die er over spraken, alsof zij vergeten waren, dat het alles verdichtsel was, en het niet ontveinsden, hoe zeer het hunne belangstelling in aanspraak nam. Ernstig gezinden, van al wat zedeloos is eenen afkeer hebbende, zij hebben gelezen, niet om, maar niettegenstaande de verschrikkelijkheden en gruwelen, die hen met afkeer en verontwaardiging vervulden. Ziet, het zijn niet alleen zij, die er mede ingenomen waren of zijn, op welke wij hier het oog moeten vestigen; neen, ook zij, die er krachtig van onderscheidene zijden de stem tegen verhieven, staan hier ten bewijze van algemeene belangstelling; want waarom spraken zij juist hier, waarom namen zij kennis van, en beoordeelden dit produkt der Fransche school, terwijl zij anderen, waarin hetgeen zij te regt berispten althans in geene mindere mate gevonden werd, met stilzwijgen voorbijgingen en hunne opmerking onwaardig keurden? Gij gevoelt het, M.H.! 't is in de daad een merkwaardig verschijnsel, dat door het aanheffen van klagten over den bedorvenen smaak der hedendaagsche lezende wereld, dat door hetgeen deze roman met andere voortbrengselen des tijds gemeen heeft geenszins verklaard, en dat te gelijk noch door iets uitstekends van dezen roman in zijn geheel als kunstgewrocht beschouwd, noch door het belang, dat de ten tooneele gevoerde personen inboezemen, noch door eenigen weldadigen indruk, die er door gemaakt wordt, noch door andere aesthetische voortreffelijkheden, schoon het er dan ook in de bijzonderheden niet aan ontbreken moge, geheel geregtvaardigd wordt.
Daar moet nog iets anders, iets algemeeners, ja wij aarzelen niet het er bij te zeggen, iets beters in den roman zijn, dat deze algemeene belangstelling kan uitwerken. Welaan, laat ons beproeven hier iets ter verklaring bij te brengen. Ik begin met een verband op te merken tusschen roman en geschiedenis. Ja gij kent dat, M.H., gij weet het; of wie zou er bij de voortbrengselen van lateren tijd, ook in ons vaderland, wie zou er, na de ver-
{==314==} {>>pagina-aanduiding<<}
schijning van het huis Lauernesse en van Leicester in Nederland, en andere geschriften van de schrijfster, op welke Nederland te regt roem draagt, aan kunnen twijfelen? daar zijn historische romans, welke zich aan de geschiedenis aanknoopen en hetgeen deze eenvoudig verhaalt ons als in het leven doen aanschouwen. Maar, hoe vreemd het ook schijne, deze zijn 't niet voornamelijk, welke wij hier op 't oog hebben, ja deze zijn eenigzins uitgesloten van hetgeen wij bedoelen, en wel juist omdat en voor zoo ver zij zich op hetzelfde gebied bewegen, waarmede de geschiedschrijver zich althans tot hiertoe voornamelijk bezig houdt. De geschiedenis der volken, zoo noemen wij haar; maar wat is zij eigenlijk, zoo als wij haar lezen? Van caesar en livius af tot op de tijden, die onzen leeftijd niet ver vooruitgaan, althans zeker tot aan de achttiende eeuw toe, voornamelijk geschiedenis der heerschers; veldslagen, zegepralen, staatkundige bemoeijingen en omwentelingen, hofintrigues, in het kort voorstellingen van hetgeen alleen de grooten der aarde aangaat, ziedaar haren inhoud. Lette men ook vroeger en vooral later op het meer inwendige der volken, het bepaalde zich voornamelijk tot het regt, de wetten, gebruiken en wat dies meer zij. Voegde men er voorts de beschouwing bij van den nationalen rijkdom, met name van de stoffelijke zijde, hetgeen in ons vaderland reeds vroeg, in betrekking ook tot politieke gronden en maximen,
en later opzettelijk geschiedde, en dat bijzonder sedert adam smith een hoofdonderwerp der geschiedenis werd; of wendde men het oog tot dien rijkdom van de geestelijke zijde, waarmede de geschiedenis van kunsten en wetenschappen, maar allermeest de in onze dagen zoo bijzonder beoefende geschiedenis der beschaving in zulk een naauw verband staat, het blijft altijd meer het uitstekende zoo in zaken als in personen, dat hier uit den aard der zake niet alleen op den voorgrond staat, maar bij uitsluiting wordt voorgesteld. Eene eigenlijke geschiedenis der geheele menschelijke maatschappij, waarin alle standen en klassen derzelve vertegenwoordigd worden, waarin derzelver verschillende toestanden, in betrekking ook tot

{==315==} {>>pagina-aanduiding<<}
het algemeen, tot de regering, tot de wetten, tot de stoffelijke en geestelijke goederen der volken of des tijds worden voorgesteld; waarin alzoo aan elken mensch als zoodanig in zijne persoonlijkheid regt geschiedt, en niet verreweg het grooter deel der maatschappij, alleen als de lijdelijke doode stof der geschiedenis beschouwd, maar als belangrijk deel van 't geheele organismus voorkomt en in het leven geroepen en werkzaam is, zulk eene bestaat er niet; en ik zal niet beweren, dat zij gemakkelijk bestaan kan of wij haar eenmaal te verwachten hebben.
Intusschen dit, voor den geschiedschrijver naauwelijks te betreden, en evenwel voor de geschiedenis der menschen zoo belangrijk gebied is het eigenlijk, waarop de roman zich bewegen kan en moet. Niet de heerscher, niet de vorst, niet de veldheer, niet de staatkundige, niet de geleerde, niet de kunstenaar, maar de mensch als zoodanig behoort haar voorwerp te zijn, en wel zoo, dat de voorstelling van het individu niet op zich zelve staat, maar het beeld is van allen, die zich in zijnen toestand bevinden. Ik kan dit niet uitbreiden noch op de verschillende soorten van romans, zoo als zij van richardson af tot op onze dagen zich ontwikkelden, toepassen. Ik zou het anders kunnen aantoonen, dat in elke, die op eenige onderscheiding aanspraak maakt, steeds de mensch in zekeren toestand deszelven in betrekking tot de maatschappij het voorwerp is der beschouwing. Maar hoe meer algemeen dit is, hetgeen van twee zijden beschouwd kan worden, namelijk dat of de verschillende klassen, welke de menschelijke maatschappij uitmaken, vertegenwoordigd worden, zoodat men van die allen een beeld heeft en wel in betrekking tot elkander, of de voorgestelde toestand aan zekere klasse der maatschappij gemeenschappelijk en voor den tijd, waarin zij wordt voorgesteld, karakteristiek mag heeten, des te meer belang kan en zal de roman inboezemen, omdat hij ons dan waarlijk eene geschiedenis van het leven der maatschappij, of van eene klasse derzelve of van eenigen tijd voorstelt. Hoe levendiger en aanschouwelijker dat is, zoodat men zich waarlijk in het innerlijke leven der menschen

{==316==} {>>pagina-aanduiding<<}
verplaatst voelt, en als het ware in den kring, aan den haard en in het hart van de voorgestelde personen het gebeurde medebeleeft, des te meer moet het aantrekken, des te meer medeslepen. Maar wanneer nu dit alles niet maar tot het verledene, niet maar tot hetgeen eens geschied is betrekkelijk gemaakt wordt, wanneer het onzen eigenen tijd, wanneer het de maatschappij, waarin wij zelve nog leven, wanneer het toestanden van verschillende klassen, zoo als zij nu zijn in betrekking tot het algemeene in de maatschappij, wanneer het gebeurtenissen van onzen leeftijd in verband daarmede, wanneer het de groote levensvragen des tijds betreft of daarmede in aanraking komt, dan kan het niet anders, of het moet des te meer belangstelling bij ons opwekken, des te meer ons aantrekken, want het is dan geene vreemde zaak, het is eene die ons van nabij aangaat, die op ons medegevoel aanspraak maakt, ja al is zij ook regtstreeks buiten onze persoonlijkheid, evenwel de onze is, als medeleden dier maatschappij, in welker leven wij alzoo worden ingeleid.
Men zegge niet, dat wij hier van het gebied der geschiedenis afdwalen, want daartoe behoort eigenlijk al wat gebeurd is; men spreekt wel alsof iets te jong zijn zou om tot de geschiedenis te behooren, maar wat zegt dat in den grond anders, dan dat het te jong is om geschied te zijn; in de daad er is ook eene geschiedenis van onzen eigen' tijd. Men meene niet, dat eene levendige, aanschouwelijke voorstelling daarvan minder belangrijk is, omdat wij hetzelve beleven en aanschouwen; als wij het uit het oogpunt, waarvan wij nu spreken, beschouwen, als wij het tot het eigenlijke leven der menschen in onderscheidene standen betrekkelijk maken, als wij spreken van indringen in het huis, aan den haard, in het hart van hen, die met ons leven, wij durven het gerustelijk zeggen, dat buiten den kring, in welken wij zelve eigenlijk leven, en buiten datgene, waarin menschen uit andere kringen regtstreeks met ons in aanraking komen, het grooter deel der menschen, hetwelk niet, het zij door hun beroep, gelijk in ons vaderland de bedienaars van de Godsdienst, en gedeeltelijk ook

{==317==} {>>pagina-aanduiding<<}
de oefenaren der geneeskunst, hetzij door bijzondere neiging daarvan opzettelijk zijn werk maakt, ook bij bekendheid met hetgeen er op staatkundig, godsdienstig, wetenschappelijk, regtskundig, huishoudkundig gebied in onze dagen plaats heeft, veelal vreemd is in de maatschappij, waarin zij zelve leven en onbekend met hetgeen er in hunne eigene dagen en als onder hunne oogen gebeurt.
Is er eenige waarheid in mijne voorstelling, is de roman des te meer belangwekkend, naar mate hij meer de geschiedenis is van het innerlijke leven der bijzondere menschen en in zoo ver ook der maatschappij, waarin zij leven, naar mate hij daarin meer op den voorgrond stelt wat, schoon dan ook in bijzondere personen aanschouwd, eigenlijk iets algemeens is, zoodat die bijzondere personen eene geheele klasse vertegenwoordigen, naar mate hij dat aanschouwelijker, levendiger doet, zoodat wij in de huizen, op de tooneelen zelve verplaatst worden, en in woorden en bedrijf den toestand, maar ook den geest der voorkomende personen ons waarlijk geopenbaard zien; is hij dat bovenal, wanneer hij op die wijze ons de geschiedenis geeft van onzen eigenen tijd: dan is, dunkt ons, voor een groot deel het verschijnsel verklaard, waarom de roman van sue, niettegenstaande deszelfs groote gebreken in aanleg en uitvoering, niettegenstaande zoo veel, waarin dezelve staat beneden de eigenlijke meesterstukken der kunst, niettegenstaande zoo veel, dat den goeden smaak beleedigt en het zedelijk gevoel kwetst, waarvoor wel het beste deel der lezers niet blind was, zulk eene algemeene belangstelling kon verwekken. Want het een en het ander, door ons opgenoemd, is het, waardoor dezelve zich onderscheidt. Het is op het gebied des maatschappelijken levens in deszelfs onderscheidene toestanden, dat hij zich beweegt en als medeleeft en zijne lezers medeleven doet; en het is niet uit vroegere tijden, het is uit onzen eigenen leeftijd, dat hij zijne tafereelen ontleent; het is de geschiedenis onzes tijds, welke hij ons voorhoudt. Hij is hierin algemeener nog en meer verspreid op elk gebied des menschelijken levens, dan de in vele opzigten nog veel meer begaafde

{==318==} {>>pagina-aanduiding<<}
Engelsche dickens, die evenzeer den grooten opgang zijner eerste stukken vooral daaraan te danken had, dat hij den verborgen toestand en het verborgen lijden van enkele personen, in welke men het beeld van geheele klassen aanschouwen kon, vooral van het meest vergeten deel der maatschappij, voor de oogen als deed leven, maar die juist om dat minder algemeene, ook bij meerdere aantrekkelijkheid van geest en beginselen, nog niet die algemeene belangstelling wekte, welke den roman van sue te beurt viel.
Behoef ik het aan te toonen, dat in de daad dit het karakteristieke is van den roman van sue. Het denkbeeld alleen van de Mystères de Paris te beschrijven duidt het ons aan, dat het zijn oogmerk is, ons in de geheimen des levens in de maatschappij in te leiden; dat hij 't, hoe dan ook, gedaan heeft, en dat juist dit aantrok, dat hebben de menigvuldige navolgingen van geheimen van Londen, van Amsterdam en andere, reeds voor 's hands bewezen; en dat hij 't, wat er op moge zijn aan te merken, zóó gedaan heeft, dat het niet gemakkelijk nagevolgd wordt, dat is uit de geschiedenis dier navolgingen, welke naauwelijks lezers konden vinden, genoegzaam gebleken. Hij beschrijft er de geschiedenis van zijnen tijd; hij durft het soms zijnen lezers herinneren, dat hetgeen hij verhaalt in 1838 plaats had. Hij brengt ons op de plaatsen, waar alles voorvalt, in de gezelschappen, in de huizen der aanzienlijken en geringen, in de verblijfplaatsen der ellende, in de verborgene schuilhoeken der misdaad en des ongeluks, in de gevangenissen, tot op de geregtsplaatsen toe. En hetgeen hij ons daar aanschouwen doet, dat staat met de wetten, met de gebruiken, met de zeden, met de inrigtingen, in 't geheel met den toestand des tijds steeds in het naauwste verband. En in de Wandelende Jood, welke ons eenige jaren vroeger, maar toch nog in onzen leeftijd verplaatst, hoe weet hij niet van al wat in dien tijd plaats had gebruik te maken, en hetgeen terwijl hij schreef de aandacht trok als het zijne te verklaren en voor zijnen roman te bezigen, al schijnt er geen 't minste verband te bestaan. Ik wil één voorbeeld noemen; tot zelfs in Indië

{==319==} {>>pagina-aanduiding<<}
brengt hij ons, om ons daar, ongelukkig ter verkeerde plaatse, eene bende van verworgers te doen zien, en naderhand een' daarvan uit zijne beginselen werkzaam te toonen, terwijl inderdaad de ontdekking van eene sekte van menschen, welke dien naam droegen en moordenaars waren uit godsdienstige beginselen, een der ontzettendste verschijnselen is, welke onze dagen in de Engelsche Oostindiën hebben opgeleverd. (*) Maar nemen wij iets naders; de verschrikkelijke cholera, welke bij het naderen en aanwezig zijn welligt te veel angst en schrik verwekte, en na het heengaan welligt te veel en te spoedig vergeten is. Onverwacht voert hij haar aan; te midden van allerlei ontwerpen is het zijn hoofdpersoon, die er door wordt aangetast, gelijk hij zich naderhand in en door dezelve in al zijne geestkracht vertoont; levendig wordt de ontzettende ziekte in dien persoon voorgesteld, en dan dat koude dagblads-artikel: ‘de cholera is in Parijs; 't eerste geval heeft heden zich opgedaan, te half vier, in die straat, in dat hotel.’ En dan de schrikkelijke ligtzinnigheid bij deze ramp, de opruijingen, de onzinnige vermoedens van vergiftiging, de woede van 't gemeen, waarvan in de daad slagtoffers onschuldig vielen; zie, dat alles, waarvan de dagbladen toen iets verhaalden, het wordt aanschouwelijk, het wordt in de meest bekende personen voorgesteld, en dat ontzettend blad der geschiedenis, 't welk maar even open en weder spoedig werd digtgeslagen, het staat hier in 't leven voor ons, in geheel zijne huiveringwekkende gedaante. Al wat wij er toen van gevoelden, veel meer dan dit, is bij ons verlevendigd. En waartoe andere voorbeelden? De eigenlijke inhoud
des romans, de voorstelling van de beginselen, het woelen en werken, de magt van de orde der Jezuïten, wie zou meenen dat het op elken tijd evenzeer belang had kunnen verwekken, dat het dat had kunnen doen, zelfs in de jaren, waarin hij ze

{==320==} {>>pagina-aanduiding<<}
voorstelt? Neen, maar in de dagen, waarin hij schreef, toen de gebeurtenissen des tijds aller aandacht daarop hadden gevestigd, toen bijzonder in Frankrijk en te Parijs de strijd voor en tegen dezelve aller geest bezig hield, toen kon er juist daarom naauwelijks een onderwerp worden uitgedacht, dat meer de aandacht trok, meer de belangstelling gaande hield. Het is mijn oogmerk niet, eenig gevoelen over deze orde hier ter plaatse te uiten, of mij in 't gevaar te brengen van iets te zeggen, dat iemand kwetsen kon. Maar de schrijver heeft, te dien opzigte althans, den geest zijns tijds begrepen; hetgeen gedacht, gezegd, door velen in gebeurtenissen opgemerkt werd, heeft hij in 't leven geroepen. Hij laat ze voorkomen, hij laat ze handelen, hij laat ze één bepaald doel vervolgen, hij brengt ze daarbij met de meest verschillende deelen der maatschappij in aanraking; hetgeen nu en dan geïsoleerd voorkomt, vereenigt hij tot één tafereel, waar het in het leven aanschouwd wordt. En ik aarzel niet te verklaren, dat al wat er, met kennis van zaken, met naauwkeurig onderzoek, met gebruik van de geschiedenis en de gebeurtenissen des tijds, over en tegen de Jezuïten geschreven is, te zamen genomen, op het algemeen dien invloed te dezen aanzien niet heeft uitgeoefend als het verdichtsel van sue alleen.
Als het verdichtsel zeg ik; en in de daad is er iets, dat dien naam verdient, het is de roman van sue in zijn geheel beschouwd. Die wandelende Jood, uit eene oude legende, hij moge dan worden voorgesteld als betrekking hebbende op de familie, die hier eene hoofdrol speelt, als voorbode der cholera, als type van de arbeidende klasse, in hem en om zijnentwil, mijn mond huivert het uit te spreken, door Hem, die altijd zegende, vervloekt; hij is niet alleen een verdichtsel, hij is met zijne zonderlinge, soms roerende alleenspraken, een hors d'oeuvre; en dan de geheele intrigue van dat honderdvijftigjarig testament en den ontzettenden schat daardoor verzameld, en de medaille en papieren daarbij behoorende, is er iets onwaarschijnlijkers, iets op zich zelf onzinnigers uit te denken? Of een

{==321==} {>>pagina-aanduiding<<}
Duitsche regerende Vorst in Parijs, met allerlei menschen, bij voorkeur met het uitvaagsel der maatschappij in aanraking, en overal herstellende, en overal regt uitoefenende, en als het ware de rol der Voorzienigheid vervullende, en daarna met eene in een hol der laagste ondeugd gevondene, ontreinigde en toch rein geblevene dochter huiswaarts keerende, het gaat zelfs de palen der mogelijkheid te buiten; 't is of het uit het brein eens krankzinnigen voortkwam. En hoe veel andere zaken zouden wij in de ontwikkelingen hier niet kunnen bijvoegen? En evenwel aarzelen wij niet, om aan dat ongerijmde verdichtsel, om aan den Roman van sue waarheid toe te kennen, waarheid, niet te verwarren met werkelijkheid; waarheid, niet te zoeken in de personen zelven, die er voorkomen, noch in de juistheid hunner karakters, noch in de zaken, welke er met hen gebeuren, noch in de combinatiën, die er plaats hebben, hoe kunstig soms ook aangebragt: menigmalen is niets onwaarschijnlijker dan dat alles; waarheid, niet het meest daar, waar hij zijne lievelingsidéën, dikwijls niet dan hersenschimmen, met proeven en aanhalingen uit hetgeen inderdaad gebeurd is opheldert, of zelfs met cijfers als ontegensprekelijk staaft. Maar waarheid, soms diepe, voor velen verborgene en toch der openbaring waardige waarheid in de voorstelling van zaken op zich zelve, zoo als zij plaats hebben in de maatschappij, van toestanden, soms meer of min algemeene toestanden, waarvan zijne personen dikwijls wel overdrevene, maar toch levende en indrukwekkende typen opleveren; waarheid in de uitwerking, welke hetgeen in de maatschappij bestaat uit zijnen aard hebben kan, dikwijls hebben moet; waarheid, die niet ophoudt waarheid te zijn, omdat zij in de afzigtelijke naaktheid, waarin zij hier voorkomt, zeldzamer aanschouwd wordt, die niet ophoudt waarheid te zijn, wanneer men er de oogen voor toesluit of het aangezigt er van
afwendt.
Gij gevoelt, M.H., waar ik heen wil. Die waarheid, van welke ik sprak, in meer dan één opzigt, in de meest onderscheidene toestanden, bij de meest verschillende klassen der maatschappij en soorten van menschen, zoo als zij bijzon-
{==322==} {>>pagina-aanduiding<<}
der in Parijs, in die hoofdstad der beschaafde wereld, welke door haar blinkend uiterlijke zoo betoovert en overal zoo veel invloed uitoefent, zou ik haar kunnen aanwijzen. Maar ik bepaal u alleen bij de ontzettende, huiveringwekkende voorstellingen van de namelooze ligchamelijke en geestelijke ellende der lagere volksklasse, bij den in het leven geroepenen en vertoonden toestand van die talrijke menschenmassa, welke wij de niet bezittende, tegenover hen, die eigendom hebben, noemen kunnen; die, arbeidende en zwoegende, kampen tegen het gebrek, en juist om hun gebrek geen genot hebben van de voorregten der maatschappij, ja des te meer aan verachting en anderen jammer blootstaan. Of omdat er zulke monsters niet bestaan, als sue, al wat verfoeijelijk is dikwijls in éénen persoon vereenigende, ons voorstelt, is daarom de schrikkelijke behandeling van kinderen, in de jeugd van de Goualeuse voorgesteld, geene waarheid? Is het daarom niet waar, dat er zijn, die zeggen moeten: soms hebben de dieren het beter dan menschen; niet waar, dat zij van jongs af in de fabrijken aan allerlei bederf, aan allerlei verleiding zijn overgegeven; niet waar, dat zij soms ook in het huisgezin der ouders tot eene levenswijze gedoemd zijn, die hen bederft, eer zij weten te onderscheiden tusschen goed en kwaad; niet waar, dat er geheele familiën zijn, waarin ondeugd en misdrijf als erfelijk moeten beschouwd worden, en dat er niet, althans niet genoeg gedaan wordt om dat te voorkomen of er paal en perk aan te stellen? Of omdat er wel niet ligt een huisgezin zal worden gevonden, waarin zich zoo alle ellende vereenigt als in dat, waar hij ons binnenbrengt, waar de
vader nacht en dag zit te arbeiden met eene krankzinnige moeder, met eene zieke vrouw, met eene op de gruwelijkste wijze onteerde dochter, met een aan de tering stervend kind, terwijl het aan alles ontbreekt, zijn daarom de bijzondere trekken van hetgeen daar zoo te zamen gebragt is niet werkelijk in de verborgene woningen der schamelen te vinden? Maar zal ik zoo voortgaan, zal ik al het duldeloos lijden u voorhouden, waaraan de min bedeelde in de maat-
{==323==} {>>pagina-aanduiding<<}
schappij zijn geheele leven door blootstaat, al den jammer, dien hij ondervindt, de laagte, waartoe hij gezonken zijn kan, u voorstellen? waar zou ik eindigen? Men moge sue van overdrijvingen beschuldigen, ik zal het niet voor hem opnemen; maar dat er in onze maatschappij, te Parijs zeker veel meer dan elders, maar toch ook overal, maar toch ook voor een deel in ons midden, zulk eene ellende bestaat, als hij soms in ontzettende, soms in fijne trekken schildert, dat zij hand over hand toeneemt, dat zij tot de schrikkelijkste dingen aanleiding geeft, dat zij niet duren, niet vermeerderen kan, zonder het geheele maatschappelijke ligchaam in gevaar en ten ondergang te brengen; dat hij alzoo in 't algemeen waarheid voorstelt, dat kunnen wij niet loochenen. Gij doet het ook niet, M.H.! gij weet, het is de levensvraag des tijds; gij gevoelt, dat men het zich aantrekken moet; of is het niet van daar dat er zoo vele vereenigingen voor de verwaarloosden beginnen te ontstaan, dat er hier maatschappijen zijn om werk te verschaffen, daar patronaten voor de armen worden opgerigt? Maar is dat gevoel nog wel algemeen genoeg? Leven er nog niet velen onbekend met de ellende, die er plaats heeft in de maatschappij, en daarom gevoelloos voor en onbekommerd over dezelve? Is het niet een waar woord van sue, dat herhaalde: si les riches savaient? Met statistiek en berekeningen daaromtrent houden deze zich niet op; en zouden zij ook op de groote menigte
van menschen zulk eenen invloed kunnen hebben, om hen uit hunnen slaap wakker te schudden, om hun medegevoel gaande te maken, als wanneer zij in den door allen gelezen' roman die ellende op de ontzettendste wijze als levend voor zich aanschouwen?
Of zou het welligt beter zijn, al die verschrikkelijkheden, welke men zegt dat misschien voor regter en kerkermeester leerzaam zijn, voor schilder en dichter tot tafereelen aanleiding geven kunnen, maar geenerlei aanwinst voor 't maatschappelijk leven opleveren, achter te houden? Zou het beter zijn, het verborgene verborgen te laten en niet door te dringen in de schuilhoeken van on-
{==324==} {>>pagina-aanduiding<<}
deugd en ellende? Ik ontken het niet, er zijn menigte van tafereelen, welke wij den schrijver gaarne zouden hebben geschonken; ik ontken het niet, van vele zijden is er iets walgelijks, iets stuitends, zelfs iets verkeerds en gevaarlijks in de levendige voorstelling van het afzigtelijke. Maar evenwel ook daaraan is eene goede zijde, en die ligt juist in het ontdekken der waarheid; van die zijde zie ik eene vordering, een bewijs van den in de menschheid voortwerkenden geest der waarheid daarin, dat men niet staan blijft bij eene oppervlakkige beschouwing, bij den uiterlijken schijn, maar dieper doordringt en den sluijer opligt en ook dat laat zien, wat in den toestand der menschen schrikkelijk is om te aanschouwen. Wat baat het, zich te begoochelen omtrent den toestand der maatschappij? ook het kwade moet openbaar worden; dat is de eerste voorwaarde ter genezing. Nog eens, in het doordringen tot in de geringste klassen der maatschappij, in het openbaar maken van den verborgenen jammer, ik zie er vordering, ik zie er een bewijs in, dat men zich den mensch als zoodanig, ook in de tot hiertoe verachten en verwaarloosden, begint aan te trekken. Wat dunkt u, in Frankrijk, in de uiterlijk zoo schitterende tijden van lodewijk XIV en XV, zou het toen aan diepe ellende onder de lagere klassen hebben ontbroken? Enkele trekken doen ons het ontzettende er van gissen, en in de huiveringwekkende tooneelen der omwenteling op het laatst der vorige eeuw komt het schrikkelijk te voorschijn; maar wat schrijver zou het toen gewaagd hebben, de hoofsche,
alleen voor zich zelve levende wereld van dien tijd met den jammer van het nietswaardig gespuis, canaille, zoo als men het toen noemde, bezig te houden?
Ja, er is belangstelling in de geringere standen, in de verwaarloosden en ellendigen in de menschelijke maatschappij in den roman van sue op te merken; hij heeft zich in hunnen toestand zoo veel mogelijk verplaatst, zoodat hij, hoe weinig dien ook bij eigene ervaring kennende, als leeft met hen, die hij alzoo voorstelt, en anderer belangstelling voor hen opwekt. Daar zijn menigvuldige

{==325==} {>>pagina-aanduiding<<}
kleine trekken, welke dat aanwijzen, vooral ook waar hij het goede, daar te vinden, opmerkt. Ik noem alleen dat helpen van, dat deelen met elkander, dat er soms zoo eenvoudig inkomt, en van 't welk mijne eigene en zeker ook uwe ondervinding voorbeelden zou weten bij te brengen niet minder treffend, dan die er in den roman worden gevonden. Maar die zijn het alleen niet, neen, zijn geheele ziel is met zijn onderwerp ingenomen; het is hem steeds om herstelling te doen. En wie zal het ontkennen, dat hij hier en daar, bijzonder in zijn eerste geschrift, belangrijke wenken geeft omtrent hetgeen in wetten en zeden, vooral in Frankrijk, voor de arbeidende klasse, voor de armen drukkend is, en dat zou kunnen verzacht of veranderd worden? Wie zal loochenen, dat instellingen, zoo als de bank voor arbeiders zonder werk, of de bank van leening, die den armen niets kosten zou, welke hij door den verfoeijelijken jacques ferrand gedwongen laat oprigten, dat een huis gemeen aan al de arbeiders eener fabrijk, waar zij gemeenschappelijk leven en daardoor alles veel beter en voor minder kosten hebben, dan zij het elk voor zich zelven zouden kunnen verkrijgen, zoo als hij het uitvoerig in de fabrijk van hardy teekent, onder de wenschelijke dingen mogen genoemd worden, en dat de voorstelling er van hem, die het heil der arbeiders en der armen wil, stof tot nadenken, welligt ook menig een' nuttigen wenk kan geven? Maar evenwel, hier zijn wij juist aan de schaduwzijde van den roman gekomen; ik moet sterker spreken, van hier af is het, dat wij den geheelen geest en de strekking van denzelven, in derzelver onbestaanbaarheid, verkeerdheid, verderfelijkheid, ons nog eenigzins willen voorstellen.
De ellende, de armoede moet ophouden. Dat is zijn thema, dat hetgeen hij zich in de toekomst belooft. En van waar? van eene algemeene associatie (vergeef mij het woord, ik weet niet of een ander zijn denkbeeld zou uitdrukken) waarin de een den ander het onderhoud verzekert. Uit zulk eene vereeniging alleen kan en moet het toekomstig heil des menschdoms voortvloeijen. Hij begint

{==326==} {>>pagina-aanduiding<<}
daarbij met de magtspreuk, dat elk braaf en werkzaam arbeider regt heeft op arbeid, en wel op zulk eenen als hem een genoegzaam inkomen oplevert. Dat is dus 't geen hem moet worden verzekerd door dengene, die overvloed heeft, of door zijne medearbeiders. Ik kan zijne voorstellingen, opgehelderd ook door het voorbeeld der fabrijk, die hij zich geschapen heeft, niet ontwikkelen. Maar dat het henenleidt tot communisme, de gemeenschap van goederen in de geheele maatschappij, welke sedert eenige jaren op nieuw hare voorstanders vond, en welke hij zegt, dat de eerste Christenen zouden geleerd en beoefend hebben; daaraan valt, schoon hij dan ook telkens zeggen moge: l'association et non le partage, naauwelijks te twijfelen. Dat er alzoo iets wordt gepredikt, strijdig met de vrijheid, met de regten van elken mensch, met de ware orde in de maatschappij, is naauwelijks te loochenen. Dat het eene hersenschim is, van welke hij 't heil verwacht, dat moet elk in de oogen stralen. De uitmuntende schrijver van eene Preek onder lodewijk XIV heeft hem aangetoond, hoe zeer hij zich vergist. (*) Hij zegt het aardig, dat zulk een enkel voorbeeld, als hij voorstelt in eene in zijn brein geschapene fabrijk, al ware het ook wezentlijk, nog maar zijn zou eene oäse in de woestijn; dat eene georganiseerde fabrijk nog niet is georganiseerde arbeid in de maatschappij. Hij voegt er bij, dat hij zich had voorgesteld, dat de ontzettende erfenis van tweehonderd millioenen, welke sue liever verbranden liet, den fabrijkant in handen zou gevallen zijn, om dan op eene grooter schaal het denkbeeld van sue in praktijk te brengen; dan zoude, zelfs met zulk een denkbeeldig kapitaal, de onuitvoerbaarheid zijner voorstellingen gebleken zijn. Ik voeg
er nog iets anders bij. Sue spreekt van zulk eene vereeniging, en hij beroept zich daarbij op de Jezuïten, welke hij bestrijdt, als eene proeve van de kracht, welke deze zou uitoefenen; maar is hij het dan vergeten, dat die vereeni-
{==327==} {>>pagina-aanduiding<<}
ging, volgens zijne eigene voorstelling, alleen door despotisme, door de laagste en onwaardigste middelen, door het maken der menschen tot bloote werktuigen van den wil des hoogeren, zoodat zij als lijken geen' eigen wil meer kennen, bestaat en werkt? Zou het heil der maatschappij in zulk eene vereeniging kunnen gevonden worden?
Maar wij mogen ons hierbij niet langer ophouden. Er is nog zoo veel, er is iets meer algemeens op te merken. Het is namelijk in al zijne plannen en voorstellingen alleen om het stoffelijke te doen; gebrek aan werk, gebrek aan genoegzaam loon, en andere uiterlijke zaken, zij zijn hem, zoo niet de eenige, althans de voorname oorzaken van den ongelukkigen toestand, waarin hij de arbeidende klasse voorstelt, van de ellende, die er bij de geringen heerscht. Zij zijn de eenige, althans de voorname gebreken in de menschelijke zamenleving, in welke hij voorzien wil; met eene oogenblikkelijke opheffing der armoede is ook de ellende opgeheven, en het geluk der maatschappij op vaste grondslagen gevestigd. Hoe! is er dan niets hoogers in den mensch, dan hetgeen tot zijn dagelijksch onderhoud betrekking heeft? Hij stelt zich steeds arbeiders voor, niet zoo als zij zijn, maar zoo als zij wezen moesten; dat is gemakkelijk, maar met de waarheid in strijd. Hij kent ja ook ondeugd in de lagere klassen; maar de bron er van ligt, zoo niet geheel, dan grootendeels, in de armoede. Wie zal het ontkennen, dat er iets, dat er veel waars aan is; maar, zoo als hij het voorstelt, zoo als hij zelfs het meest verkeerde als natuurlijk gevolg der armoede in sommige zijner personen doet voorkomen en het daarmede verschoont, druischt het aan tegen het zedelijk gevoel. En wie, die den toestand der maatschappij, ook onder de armen en arbeidende klassen gadeslaat, wie is er niet overtuigd van, dat evenzeer, ja nog veel meer, de zaak ook in eene omgekeerde reden plaats heeft, en ondeugden en verkeerde driften de meest werkzame oorzaken der armoede zijn; en dat geene stoffelijke middelen baten, indien niet tevens de menschen zelven worden verbeterd? Maar daaraan wordt niet gedacht, dat wordt althans ver naar

{==328==} {>>pagina-aanduiding<<}
den achtergrond geschoven. In het huis, waar alles gemeen is, heb ik voor voeding, voor kleeding, voor verkwikking, voor oppassing, ja voor weelde en vermaak gezorgd gezien, maar niets voor de opvoeding van kinderen, niets tot bevordering der zedelijkheid gevonden.
Het is door eenen Duitschen schrijver gezegd, dat de zoogenaamde sociale roman niet in Engeland of Frankrijk geboren is, maar reeds in de vorige eeuw in Duitschland zijnen oorsprong vond; hij heeft daàrbij, behalve op een geschrift van den beroemden göthe, op den bekenden pestalozzi, op dezes Lienhard und Gertrud gewezen. En waarheid is het, dat ook van dit in vele opzigten zoo treffelijk volksboek (*) de armoede, de ellende, ja de verdrukking der geringe, der arbeidende klasse het hoofdonderwerp uitmaakt. Maar hoe geheel anders! De oorzaken der ellende, wat er ook toe moge medewerken, zoekt pestalozzi in de onkunde, in de vooroordeelen, in de driften, in de verkeerde gesteldheid des volks, en de redding wacht hij alleen van de verbetering der zeden; het is hem, wij weten het van den man, die zich omtrent opvoeding en onderwijs een' onsterfelijken naam heeft verworven, het is hem juist om de zedelijke en godsdienstige opvoeding der verwaarloosden te doen. Hetzelfde, wat sue geheel voorbijgaat, is bij pestalozzi het hoogste, het eenige. Van den geestelijken welstand verwacht hij het stoffelijke welvaren. Sue verheft zich boven dat louter stoffelijke niet. Met genoegzamen arbeid, met genoegzaam geld, met eene meer gelijke, meer regtvaardige verdeeling van eigendom en bezit is alles geholpen, is de ellende weggenomen. Verwonderlijke verblinding van het materialisme! Wegneming der ellende te gelijk met het voortbestaan van al de bronnen, waaruit de ellende noodzakelijk wordt geboren. Neemt voor een oogenblik ook het onzinnigste, het alle orde der maatschappij omkeerende aan, geeft elk zijn eigen deel aan de rijkdommen der wereld;

{==329==} {>>pagina-aanduiding<<}
neemt alzoo alle armoede weg, en laat daarbij de menschen zoo als zij zijn; hoe lang zal het duren, of er is van onderscheidene zijden op nieuw armoede, op nieuw ellende gekomen? Of houdt gij vol; zegt gij, met sue, neemt de armoede weg en gij zult ook de bron der ondeugden en der ellende gestopt hebben? Wij hebben het reeds gezegd, er is iets, er is veel waars in deze voorstelling, en zij mag dan ook wel behartigd worden; maar daarbij te blijven staan! Dat noem ik verblinding van het materialisme! Hebben dan de rijken geene ondeugden, heeft het bezit niet, evenzeer als het gebrek, zijne verzoekingen; op welk eenen grond zult gij er hen, die nu arm zijn, van uitzonderen? Nog eens, zonderlinge verblinding, in tegenspraak met al wat de maatschappij, met al wat de geschiedenis der regtspleging omtrent misdaden oplevert! Of hoeveel is daarvan, ook in Frankrijk, aan eigenlijke armoede toe te schrijven? Zijn het alleen, of zijn het zelfs maar voor het grooter deel zij, die het aan werk of aan loon ontbrak, welke als de gruwelijkste misdadigers voorkomen? Maar wat zeg ik? Sue is hier in regtstreeksche tegenspraak met zich zelven; of is hij het, bij het schrijven van zijnen Juif errant, vergeten, wat hij ons in zijne Mystères heeft voorgesteld? Vergeten! maar neen, heeft hij ook in het eerstgenoemde geschrift niet zelf de schrikkelijkste tafereelen van laagheid en ellende in de geringere standen geschilderd, waartoe niet het gebrek, maar juist het oogenblikkelijke bezit aanleiding gaf?
Doch wat behoef ik meer te zeggen? Een betoog, dat alleen of voornamelijk met stoffelijke middelen de ellende der wereld, ook der armen, nooit kan worden weggenomen, zelfs naauwelijks verminderd, zal wel niemand uwer behoeven. Gode zij dank! geheel anders denken en handelen zij, die zich in ons vaderland de belangen der behoeftigen aantrekken; geheel anders hebben allen gehandeld, die in de daad iets goeds gewild, iets goeds tot stand gebragt hebben. En evenwel sue blijft daarbij staan, sue verwacht daarvan alles; maar daarom ook zullen al zijne

{==330==} {>>pagina-aanduiding<<}
ontwerpen, al beloven zij ook een' hemel op aarde, gelijk die van alle philanthropen in dien geest, altijd hersenschimmen blijven. Ja, hoe meer zulke beginselen doordringen, des te meer is in de toekomst ellende vooruit te zien. Maar wij gaan een' stap verder en vragen het, vanwaar toch die verblinding, vanwaar die verkeerde weg? Er is maar ééne reden voor; het is omdat het aan den zin van christus, van Hem, die daar kwam om de wereld uit ellende te verlossen, ontbreekt. Ja, daar is nog een Christelijke tint in den roman overig. Dat gedurig herhaalde: Aimez vous les uns les autres, het is hem een woord van den Heer, en hij bezigt de woorden van dezen, zoo dikwijls hij meent dat zij hem te passe komen; maar er is geene ware kennis, er is geene ware erkentenis van Hem. Ziet die geheele belangstelling in het lot der geringen en armen, die zich vooral ook nu op de wereld begint te vertoonen, zij is alleen aan Hem te danken, die gekomen is om ook den armen het Evangelie, eene blijde boodschap te verkondigen; aan Hem, die alleen dit, vroeger niet gekend op de wereld, in het menschdom bragt; aan Hem, die allen, die vermoeid en belast zijn, tot zich roept, opdat zij ruste vinden, en daarbij niet maar theoriën voorstelde, niet maar lessen en bevelen gaf, maar zelf geheel voor het heil der menschheid leefde en voor het heil der menschheid stierf. Ziet, ook die philanthropen, welke eenen geheel anderen weg opgaan, zij hebben hunne zucht voor algemeen menschenheil, onbewust, van Hem, omdat zij leven in eene, al is het dan in vele opzigten nog verkeerde, toch onder den invloed des Christendoms staande maatschappij. Maar de bron, waaruit zij geput hebben, wordt door velen bij hunne bemoeijingen vergeten. Hij, aan wien zij het te danken hebben, wordt niet in erkentenis gehouden; en daarom dwalen zij af van het spoor, dat Hij gebaand heeft, waarop Hij is voorgegaan, en zoeken, tegen zijnen geest, de verlossing
uit ellende in alles wat buiten is, en niet, waar zij alleen is te vinden, in de verlossing van zonde, in de vereeniging der menschen met God.

{==331==} {>>pagina-aanduiding<<}

Ik spreek niet te hard, M.H.! het ontbreekt in den roman aan Christendom, aan Godsdienst. Wilt gij het hooren? Dat model van een' heer voor zijne arbeiders, 't welk hij ons schildert, belijdt, dus schrijft hij, die ware, die beminnelijke Godsdienst, welke alleen in weldoen bestaat, en mozes met confucius, en plato met jezus gelijkelijk vereert; en in zijne fabrijk, of liever in dat gemeenschappelijk huis zijner arbeiders, wordt niets, dat naar Godsdienst zweemt, aangetroffen. De beste menschen nemen de openbare Godsdienst nooit waar; deze heeft geen' tijd, die geene behoefte, gene vindt alles in zich zelven. Godsdienstigheid is alleen het deel van huichelaars, van menschen der wereld, die niet meer kunnen genieten, van zwakke hoofden en oude vrouwen. Als eene enkele uitzondering staat de jeugdige priester gabriël daar, en juist daarom komt hij waarlijk verheven voor, daar, waar hij zijnen invloed op de woedende menigte uitoefent, waar hij zich in de daad voor anderen opoffert, mijns inziens de treffelijkste gedeelten des boeks; maar toch ook, hoe veel en heerlijks er zich bij hem vereenigt, eigenlijk godsdienstig en Christelijk is hij meer om zijnen stand, dan uit innerlijke behoefte; en meer om tot werkzaamheid en weldadigheid op te wekken, dan om tot God te voeren, is zijne roeping. Wijst hij op het gebed ter vertroosting, het is meer uit aanmerking van den bijzonderen toestand van hem, tot welken hij spreekt, dan omdat het voor den mensch in alle omstandigheden des levens, in vreugd zoowel als in lijden, behoefte is. Ziet die kamer met spreuken uit dat boek van de navolging van christus, waarin, bij al het eenzijdige van het bloot bespiegelende vrome leven, zooveel echte Christenzin wordt gevonden, en dat daarom gedurende eeuwen weerklank vond in het Christelijk gemoed; de schrijver noemt ze leugenachtige
en tot wanhoop voerende aphorismen; hij zou ook zoo vele spreuken uit den Bijbel, hij zou ook zoo meer dan één gezegde van den Goddelijken Meester, op wien hij zich dikwijls beroept, kunnen heeten, want het is omdat zij handelen van de ijdelheid der aardsche dingen en van het verborgen leven in God. Hij hangt een

{==332==} {>>pagina-aanduiding<<}
karikatuur op van het geloovig berusten in God, zoodat de geheele heerlijke zaak daardoor belagchelijk moet worden.
Ik weet wel, dat dit aan den roman, van welken wij handelen, niet uitsluitend eigen is, dat ons hier een blik wordt gegeven in eenen toestand, welke bij zoo velen in Frankrijk algemeen is. Ik weet wel, dat het hier alles om de Jezuïten te doen is, dat hij eenen afkeer van dat werktuigelijke, dat uiterlijke, dat niet in het leven ingrijpende van 't geen vroomheid genoemd wordt, bedoelt, dat er alzoo behoefte aan iets beters doorstraalt; maar bij dat negative blijft alles staan, en met het verkeerde wordt de zaak zelve, het eenige, waarop het heil der maatschappij rust, en waarin de vermoeide en arme naar de wereld waarlijk troost en rijkdom vinden kan, weggenomen. Ik mag er niet verder over uitweiden. Maar dit ééne moet ik zeggen, ziet het in den roman zelven, hoe gebrek aan Godsdienstzin zich zelf wreekt. Dat is, wat het algemeene aangaat, de eigenlijke oorzaak der beginselloosheid, welke er heerschende is. Of wilt gij bijzonderheden? Geen enkel tafereel is er van het leven in het huisgezin en van geluk daaraan verbonden; hij, die alle menschen wil associëeren, hij kan nog niet den eersten trap der vereeniging in de maatschappij ons regt doen aanschouwen. Hier staat nog eens pestalozzi voor mijnen geest; waar is er iets bij sue, dat ons zoo aantrekt als die zaturdagavond van eene Christelijke huismoeder, in de Lienhard en Gertrud geschilderd? (*) Eene Christelijke huismoeder, hij kent haar niet; waar eene vrome vrouw wordt gevonden, daar is zij een zwakke speelbal van priesterbedrog, daar is zij het, die alles bederft. Wat zeg ik; de geheele grondslag der zamenleving, het huwelijk, wordt in zijne heiligheid aangetast. De
schoone en rijk begaafde maagd, welke als zijne lievelingsheldin optreedt, zij is te vrij, te gevoelig, om zich

{==333==} {>>pagina-aanduiding<<}
door zulk een' band ook aan den man harer keuze te verbinden; en de vader zijner arbeiders, de in alle opzigten voortreffelijke man, welken sue voorstelt, hij is geen vader des huisgezins, maar vindt zijne vreugd in eene overspelige liefde, en het zijn de Jezuïten alleen, die daarin iets misdadigs vinden.
Ja, M.H.! ziet hoe gebrek aan hoogeren zin, gebrek aan Godsdienst zich wreekt, in die karakters zelve, voor welke sue ons de hoogste belangstelling, de meeste liefde wil inboezemen. Daar is die in de daad zoo belangwekkende jonge dochter uit de arbeidende klasse, die zoo veel en zoo schuldeloos lijdt, die bij eigen gebrek nog zoo geheel voor anderen leeft, die, afziende van- eenig geluk voor zich zelve, slechts het heil zoekt van hen, die zij lief heeft. Zij kan zoo veel lijden, zij kan zoo veel opofferen; in de daad sue heeft haar zoo geschilderd, dat wij haar moeten liefhebben; en evenwel ook zij eindigt, toen al het aardsche haar begaf, met eenen vrijwilligen, alleen door omstandigheden buiten haar verhinderden zelfmoord. Gaat in die vrolijke vertrekken der jeugdige schoone, die het beeld is van vrijheid, van edelmoedigheid, van liefde tot alle menschen, die het zoo fijn weet, hoe zij elk behandelen, ook aan den geringste regt doen moet; wat ziet gij er anders dan eene beschrijving van wel verfijnde en aesthetische, maar toch onvermengde, niets hoogers kennende zinnelijkheid? De schrijver moge haar de zeldzaamste goede hoedanigheden, als van nature haar eigen, toekennen, de loutere zelfzucht schemert door die allen henen. Daar bespieden wij haar, zoo rein, zoo kuisch, in hare eenzaamheid, en zien haar in zinnelijke gewaarwordingen verzonken, walgelijk om te lezen. Daar ontmoeten wij haar tegenover hare vijanden en beleedigers, en het is alles scherpte, sarcasme, trotsche ingenomenheid met zich zelve, het ware tegenbeeld van alle vrouwelijke voortreffelijkheid. Daar zien wij haar, zelfs tegenover haren aangebeden minnaar, nog altijd zich zelve vooraan plaatsende, met afkeer om in iets de mindere te zijn. En dan haar uiteinde,.. door zelfmoord in grof zinne-
{==334==} {>>pagina-aanduiding<<}
lijke verrukking met den geliefde, die nog rookt van het bloed in blinden minneijver vergoten; een tafereel, waarvoor wij met verontwaardiging het gordijn
toeschuiven! Of wilt gij nog eene proeve? Ziet zijnen voornamen held, hardy, den edelmoedigen eigenaar der fabrijk. Waarlijk hij heeft veel dat ons inneemt. Treffend weet sue hem voor te stellen, hem, het aandoenlijke kind des gevoels, in al wat hem het dierbaarste is, in zijn' eenigen vriend, in zijne liefde, in zijne werkzaamheid op de gevoeligste wijze gekrenkt. Maar dat was ook zijn alles. Weet hij eenigen moed, eenige geestkracht in zijn ongeluk aan den dag te leggen, zich er ook maar eenigzins boven te verheffen? Neen, want hij kent met zijne zoogenaamde beminnelijke Godsdienst niets hoogers, dan zijne aardsche betrekkingen; met de verstoring van deze zijn ook al zijne zedelijke vermogens verlamd. Wij staan verbaasd over zijne lafheid; hij is een gewillige prooi der Jezuiten, en gebrek aan alle Godsdienst bij hem is het, waardoor deze zoo op hem werken kunnen. Te vergeefs komt de meest geliefde zijner arbeiders, te vergeefs spreekt de priester gabriël treffend tot hem; de sluwe en waarlijk krachtige rodin heeft zijne zwakke zijde bespied, weet hem tot een' brandenden dorst naar zinnelijke geneugten in het eenzame leven te ontvlammen; en hij laat zich leiden, en hij sterft dans un acçès de délire exstatique! In de daad de schrijver heeft zijn eigen vonnis geteekend. Hij heeft het naar waarheid gezegd: de zegepraal der Jezuïten, zij is niet zoozeer aan hunne magt, zij is aan de driften der menschen, op welke zij werken, in de eerste plaats toe te schrijven.
En hier eindig ik dan, met nog eene deugd van den roman op te merken; het is de opregtheid, waarmede de schrijver alles overeenkomstig zijne eigene beginselen laat afloopen, zoodat wij in de daad niet anders dan zijne eigene voorstellingen behoeven, om die beginselen in al hunne verkeerdheid voor onze oogen te hebben. Hetgeen ik vroeger zeide, dat herhaal ik ook hier, er is waarheid in den roman, nog eene andere waarheid, dan die, welke

{==335==} {>>pagina-aanduiding<<}
de schrijver bedoelde, waarheid, die hem veroordeelt, maar welke ons en allen, die het heil der menschheid willen, tot leering verstrekken moet. Het is deze: dat het sensualisme zich zelf vernietigt, dat het heil der menschen te vergeefs van louter stoffelijke middelen gewacht wordt, en dat het Evangelie, den mensch opleidende tot God en het ware leven, dat boven alle wisselingen der aarde is verheven, alleen de ware kracht is tot zaligheid.

Maria Stuart.

(Vervolg en slot van bl. 292.)

De meeste Geschiedschrijvers, die over darnley's dood hebben geschreven, hebben zich verdiept in beschouwingen van de redenen, die onderscheidene partijen tot het plegen van zulk eene misdaad zouden hebben kunnen bewegen. De Koningin zou hebben kunnen wenschen zich van eenen slechten echtgenoot te ontslaan; murray, iemand uit den weg te ruimen, die meerdere aanspraak had op het regentschap of zelfs op den troon, het voorwerp van murray's heimelijk streven; morton en ruthven konden zich hebben willen wreken over het verlaten van hunne zaak, nadat zij hem geholpen hadden in den moord van rizzio; bothwell's beweegredenen worden door de volgende gebeurtenissen genoegzaam verklaard. De Catholijken zouden zich tegen darnley hebben kunnen vereenigen, ter oorzake van zijne zamenspanningen met de Protestantsche Edelen, en de Protestanten konden evenzeer wenschen een ijverig aanhanger van de mis en de Roomsche eerdienst uit den weg te ruimen. ‘Vader emondo,’ zegt de pauselijke Nuntius in eenen brief aan den Groothertog van Toskanen, ‘heeft mij berigt, dat hij (darnley) naauwgezet was in het dagelijks hooren van de mis, en dat hij standvastig was in zijne gehechtheid aan onze Catholijke kerk, maar dat zijne begeerte, om te regeren, hem somtijds zijne getrouwheid aan het oude geloof deed ontveinzen. Daar zoo de staat van zaken was, moge God zijner ongelukkige ziele genadig zijn!’ Cicero's toets: ‘Wie had belang bij zijnen dood?’ is hier onvoldoende; want darnley was bij iedere partij en bij elk partijhoofd evenzeer gehaat.

{==336==} {>>pagina-aanduiding<<}

Morton was, volgens zijne eigene bekentenis, een van de zaamgezworenen ter zijne vermoording; en dit is eene omstandigheid, die veel afdoet, om maria van medepligtigheid vrij te spreken; want morton was de gevaarlijkste en hardnekkigste van hare vijanden, een der hoofdpersonen bij den moord van rizzio, en een hevig tegenstander van het Roomsche geloof. Het is ook bewezen, dat bothwell een der moordenaars was, en zijn volgend huwelijk met de Koningin levert schijnbare gronden op voor het vermoeden, dat zij vóór de uitvoering er deel aan had; doch dit vermoeden kan niet als bewijs worden toegelaten, dan gestaafd door andere omstandigheden. De eerste van deze omstandigheden, en die, waarop knox, buchanan, door robertson en lang gevolgd, het meeste steunen, is het bezoek, dat maria aan bothwell bragt, toen hij gewond lag in het kasteel van de Hermitage, eenige maanden vóór den moord van darnley. Bothwell werd op den 7 October gekwetst onder omstandigheden, dus beschreven door den Franschen gezant in eenen brief aan catharina de medicis: ‘Toen de Koningin, uwe schoondochter, naar deze stad Jedburgh kwam, werd de Graaf van bothwell, die haar voorging, als Luitenant-Generaal van dit gedeelte der grenzen, gewond in een gevecht met roovers; maar hij is nu buiten gevaar, waarover de Koningin zich zeer verheugt; want het zou een groot verlies voor haar geweest zijn, zulk eenen vriend te moeten missen.’ Tien dagen na zijne verwonding, op den 17 October, reed de Koningin van Jedburgh naar het kasteel, om hem te bezoeken, en ofschoon de afstand twintig (Eng.) mijlen was, reed zij dienzelfden avond terug. Had liefde haar derwaarts gevoerd,
zij had dit laatste wel niet gedaan, te meer daar zij een uitstekend voorwendsel had om te blijven, omdat de Hermitage niet bothwell's woning, maar een koninklijk kasteel was.
In de maand November daarop volgende werd maria door murray, maitland, huntley, argyle en bothwell gedrongen, om zich van darnley te laten scheiden; zij weigerde stellig daarin toe te stemmen, en er werden door haren Raad haar bittere verwijtingen gedaan, omdat zij haren onwaardigen echtgenoot bleef aanhangen. Ware maria op dat tijdstip aan bothwell gehecht geweest, gelijk hare vijanden beweren, dan is het onverklaarbaar, waarom zij weigerde hare neiging in te willigen, toen zij daarbij ver-
{==337==} {>>pagina-aanduiding<<}
zekerd was van den steun der magtigste Edelen van haar rijk.
Op den 17 December werd de zoon van maria te Stirling met de plegtigheden der Catholijke kerk gedoopt door den Aartsbisschop van St. Andrews. Darnley was niet bij de plegtigheid tegenwoordig, omdat de Engelsche gezant, de Graaf van bedford, in last had, om hem den titel van Koning te weigeren. Omstreeks dien tijd vreesde maria aanslagen tegen het leven van haren zoon, en toen zij te Jedburgh gevaarlijk ziek lag, benoemde zij elizabeth, in geval van haar overlijden, tot voogdes over haar kind. Uit eenen brief van den 13 Januarij 1567, door haar aan de Engelsche Koningin geschreven, en thans voor het eerst uitgegeven, blijkt het, dat de mededeelingen van den Graaf van bedford haar gegronde hoop hadden gegeven, dat elizabeth opentlijke stappen zoude doen, om haar regt in de orde van opvolging op den Engelschen troon te erkennen. Is het waarschijnlijk, dat zij, terwijl zulke onderhandelingen op het tapijt waren, die de vervulling harer vurigste wenschen moesten medebrengen, zich zou hebben blootgesteld aan het vermoeden van eene misdaad, die noodzakelijk de genegenheid van het Engelsche volk van haar moest vervreemden, en elizabeth een schoonschijnend voorwendsel moest aan de hand geven tot verder uitstel, ja tot eene volstrekte weigering? Op den 5 Januarij werd darnley door de kinderpokken aangetast; de Koningin zond hem haren geneesheer; maar het wordt als eene verdachte omstandigheid aangevoerd, dat zij zelve hem niet bezocht. Doch darnley had haar ook niet bezocht, toen zij te Jedburgh gevaarlijk ziek lag, en zij had als moeder pligten te vervullen, onvereenigbaar met het blootstellen van zichzelve aan eene besmetting, destijds de meest gevreesde in Europa. Op den 20 Januarij schreef
maria aan den Aartsbisschop van Glasgow, en ontwikkelde de bijzonderheden van het onderzoek naar eenen vooronderstelden aanslag van darnley, om zich van den jongen Prins meester te maken, hem als Koning uit te roepen, en zelf de koninklijke magt als voogd des rijks te aanvaarden. Zij kon geene bewijzen voor zulk eenen aanslag vinden, maar zegt van darnley: ‘Wij zien hem aldus druk bezig, om onze handelingen na te sporen, die, zoo God wil, altijd zoo zijn zullen, dat niemand aanleiding zal vinden, om er gekrenkt over te zijn, of van ons op andere dan eervolle wijze te spreken, wat ook hij, zijn

{==338==} {>>pagina-aanduiding<<}
vader en hunne begunstigers zeggen mogen, wie het, zoo als wij weten, niet aan den goeden wil ontbreekt, om ons last te veroorzaken, indien hunne magt aan hunne neiging gelijk ware. Maar God matigt hunne krachten en ontneemt hun de middelen, om hunne aanslagen ten uitvoer te brengen; want, zoo als wij gelooven, zij zullen geene of zeer weinige begunstigers van hunne plannen vinden, die tot ons verdriet en mishagen worden uitgedacht.’ Deze brief werd een paar weken vóór darnley's moord geschreven, en pleit niet weinig ten voordeele van maria's onkunde van de zamenzwering.
Op den 31 Januarij kwam darnley te Edimburg en nam zijn verblijf in de Kirk of Field; de besmettelijke ziekte, waarvan hij pas was hersteld, verklaart genoegzaam de reden, waarom hij niet ontvangen werd in het paleis, waar de jonge Prins was gehuisvest. Maria bragt hem onderscheidene bezoeken en sliep twee of drie malen in de Kirk of Field. Op den 9 Februarij verliet murray Edimburg, onder voorwendsel, dat hij zijne vrouw te St. Andrews wilde bezoeken, en dat was een blijkbaar teeken, dat er iets hagchelijks of gevaarlijks zou geschieden. Maria bragt den avond van dien dag met haren echtgenoot door, en verliet hem ten elf ure, om het huwelijk bij te wonen van een' harer bedienden op Holyrood. Drie uren daarna vloog de Kirk of Field door buskruid in de lucht, en de lijken van darnley en zijn bediende werden in den tuin gevonden, zonder eenig spoor van gewelddadigheid te vertoonen. Hoe darnley is vermoord, is een onverklaarbaar raadsel: ware hij met het huis in de lucht gesprongen, dan zou het lijk misvormd zijn geweest; ware hij geworgd of doorstoken, dan moest men de blijken daarvan hebben gevonden. De pauselijke Nuntius is van meening, dat darnley, door eenig gedruisch verschrikt, in zijn nachtgewaad naar den tuin is gevloden, en dat iemand, die daar digt bij woonde, eene stem als die des Konings hoorde uitroepen: ‘Mijne broeders, hebt medelijden met mij, ter liefde van Hem, die medelijden had met de geheele wereld!’ Wij vinden geen spoor van eenige lijkschouwing, geen duidelijk verslag van het voorkomen van den tuin en het huis. Wij willen niet ontkennen, dat darnley vermoord is; maar de bewijzen hiervoor zelfs zijn in eene duisterheid gehuld, die wij niet als toevallig
kunnen beschouwen.

{==339==} {>>pagina-aanduiding<<}

Op den 11 Februarij, den dag na den moord, vinden wij eenen merkwaardigen brief van maria aan den Aartsbisschop van Glasgow: ‘Zeer eerwaardige vader in God en trouwe raadsman, wij groeten u van harte. Wij hebben dezen morgen uwe brieven van 27 Januarij ontvangen door uwen dienaar robert dury, bevattende ten deele zoodanige aankondiging, als wij door de uitkomst maar al te zeer bewaarheid zien, ofschoon de uitslag niet geheel zoodanig is geweest, als de werkers van die goddelooze daad in hunne zielen vooraf hadden begrepen en ten uitvoer hadden gebragt, indien God in Zijne genade ons niet had bewaard, en ons, gelijk wij vertrouwen, had behouden tot zulk een einde, dat wij strenge wraak mogen nemen over die goddelooze daad, die liever, dan dat zij ongestraft zoude blijven, wij eerder het leven en alles zouden willen verliezen... Intusschen wie deze snoode onderneming heeft beraamd, wij houden ons verzekerd, dat zij zoowel voor ons als voor den Koning was bereid; want het grootste gedeelte van de gansche verleden week sliepen wij in datzelfde huis, en waren daar, vergezeld van het meerendeel der Lords, die in deze stad zijn, dienzelfden avond omstreeks middernacht, en bleven er bij toeval niet den geheelen nacht, om reden van eene maskerade in de abdij (Holyrood-house); maar wij gelooven, dat het geen toeval, maar God was, die het ons in het hoofd bragt.’
Wij weten niet, van welken aard het berigt of de waarschuwing was, door den Aartsbisschop aan maria gegeven; maar uit eenen brief van 18 Februarij mag men opmaken, dat de berigten, die hij mededeelde, door Spaansche agenten, misschien spionnen, in Londen waren verkregen. De Koningin schrijft: ‘Wij danken u hartelijk voor uw berigt van datgene, wat de ambassadeur van Spanje u mededeelde, gelijk ook voor uw onderhoud met de Koninginne-moeder over onzen toestand. Maar, helaas, uwe boodschap kwam te laat, en er was meer dan gegronde reden, om ons eene waarschuwing te geven, gelijk wij van den Spaanschen gezant in Engeland ontvingen. Doch juist denzelfden morgen vóór de komst van uwen bediende werd de vreeselijke en verraderlijke daad op den persoon des Konings volvoerd, die wel mag beschouwd worden als tegen ons zelve gesmeed, als men de omstandigheden der zaken in aanmerking neemt, waarover wij voor het tegenwoordige niet verder willen uit-
{==340==} {>>pagina-aanduiding<<}
weiden, wachtende tot dat God de daders aan de wereld openbare. Om daarvan kennis te krijgen, zullen noch wij noch onze Raad eenige moeite sparen, die met mogelijkheid is aan te wenden, om de waarheid aan het licht te brengen; en dat is onze voornaamste zorg en bedrijf voor het tegenwoordige; hetgeen wij God bidden, dat spoedig moge gelukken tot zijne eer en onzen troost.’
De brieven, waaruit wij een en ander ontleend hebben, toonen twee merkwaardige zaken: uit de brieven van maria vóór den moord van darnley blijkt het, dat zij geene gebeurtenis van belang te gemoet zag; uit de waarschuwingen, haar toegezonden, is het eveneens duidelijk, dat hare vijanden een of ander voorval van gewigt als aanstaande beschouwden.
Op den 24 Maart beschuldigde de Graaf van lennox plegtig bothwell van den moord aan darnley, en de 12 April werd bepaald voor het geding. In het begin van April week murray naar Frankrijk, onder welk voorwendsel is onbekend; maar zijne afwezigheid op zulk een hagchelijk tijdstip duidde komend onheil aan. Op den 11 April vroeg lennox, bevreesd voor het aantal van magtige heeren, die gekomen waren om bothwell te Edimburg te ondersteunen, een uitstel van het geding, en protesteerde tegen elk vonnis, dat onder dergelijke omstandigheden zou worden uitgesproken. Robertson en andere geschiedschrijvers stellen deze zaak zoo voor, dat men er uit moet opmaken, alsof dit opvullen van het Parlement met de vrienden van bothwell in zekere mate het werk van maria was; maar deze gissing is geheel strijdig met de waarheid. De personen, die zich vereenigd hadden, om bothwell vrij te spreken, waren zoo verre van maria's vrienden te zijn, dat zij onderscheidene wetten vaststelden in eenen geest van persoonlijke vijandschap tegen haar en van bittere onverdraagzaamheid tegen haar geloof. Niets is zekerder, dan dat maria op dit oogenblik een hulpeloos en lijdelijk werktuig was in de handen harer Edelen, en zij had niet meer eene meerderheid ten voordeele van bothwell kunnen winnen, dan dat zij hem een onpartijdig onderzoek zijner zaak had kunnen verzekeren. Op den 19 April teekende het Schotsche Parlement, en op den avond van dien dag de aanzienlijkste Edellieden, de voornaamste Protestantsche Lords daaronder begrepen, eene verbindtenis met bothwell, dat zij

{==341==} {>>pagina-aanduiding<<}
hem tegen al zijne vijanden zouden verdedigen, en alle pogingen aanwenden, om de Koningin te nopen, hem tot haren echtgenoot te nemen. Dat deze verbindtenis niet gesloten werd in den geest van genegenheid voor maria blijkt daaruit voldoende, dat de moordenaars van rizzio er eene voorname rol in speelden. Op den 21 April ging maria naar Stirling, en schreef den volgenden dag dezen nu eerst bekend geworden brief aan den Bisschop van Mondori: ‘Monsieur de mondori. Het berigt, dat ik heb ontvangen van de handelwijze der dienaren van de Koningin, mijne goede zuster, (elizabeth) ten opzigte van zekere vrienden van mij op hunne reis, (door haar gebied) weêrhoudt mij, om eenige mededeeling in dezen brief te doen. Ik heb den Sieur de croc verzocht, u mijn verlangen te kennen te geven, om met u briefwisseling te houden; maar daar ik op het punt sta, om naar Edimburg terug te keeren, zal ik u eenen afzonderlijken bode zenden, en verzoek u inmiddels mij in de goede gunst van zijne Heiligheid aan te bevelen en u overtuigd te houden van mijne vrome bereidvaardigheid, om in het Catholijke geloof en ten beste der heilige kerk te sterven, hetgeen ik God bidde in mij te versterken en te bewaren, en u in zijne heilige hoede te houden.’
Dit is voorzeker niet de brief van eene vrouw, die eenen minnehandel had met eenen Prostestantschen Lord, en besloten had, zich met eenen Protestantschen echtgenoot door het huwelijk te verbinden, dat op Protestantsche wijze zou gesloten worden. Op den 24 April werd maria, op weg van Stirling naar Edimburg, door bothwell en eene gewapende bende opgeligt bij Almond-Bridge en naar het kasteel van Dunbar gevoerd, waar, naar de getuigenis van den Engelschen ambassadeur throgmorton en melville, door bothwell geweld werd gepleegd jegens haren persoon. Men heeft beweerd, dat deze gewelddadigheid een vooraf beraamd plan was; maar voor deze bewering bestaat geen bewijs; terwijl er ontwijfelbare bewijzen zijn, dat maria tien dagen lang eene gevangene was te Dunbar, dat zij naar het kasteel van Edimburg werd vervoerd en in strenge opsluiting werd gehouden tot aan den 12 Mei, toen zij voor de Lords verscheen en volle vergiffenis schonk aan bothwell en zijne medestanders. Op den 7 Mei werd bothwell gescheiden van zijne vrouw, jane gordon, zuster van den Markies van huntley; op den 14 verkreeg hij, dat maria

{==342==} {>>pagina-aanduiding<<}
het huwelijkskontrakt onderteekende, hetwelk door den Prins labanoff wordt medegedeeld.
Het rampzalige huwelijk werd op den 15, naar Protestantsch gebruik, door adam, Bisschop van Orkney, ingezegend. De Koningin verscheen voor het altaar in het diepste rouwgewaad. Op den avond van dien dag bezocht haar de croc, de Fransche gezant, die aldus deze ontmoeting aan catharina de medicis beschrijft: ‘Hare Majesteit liet mij ontbieden, en ik merkte eene groote zonderlingheid in haar gedrag jegens haren echtgenoot op, waarover zij zich bij mij verontschuldigde, zeggende, dat, indien ik haar treurig zag, dit was, omdat zij zich niet verheugen kon, zoo als zij in de daad nimmer weder zou doen, niets zoo zeer verlangende als te sterven. Gisteren, alleen zijnde in haar kahinet met both well, riep zij luide, dat men haar eenen dolk zoude brengen, om een eind te maken aan haar leven. Zij werd duidelijk gehoord door de lieden in de antichambre.’ Voorzeker, dat is niet de handelwijze van eene vrouw, die zoo pas is verbonden met eenen begunstigden minnaar, die langen tijd het voorwerp was geweest van hare vurige genegenheid. Doch dit is niet alles; wij hebben overvloedige bewijzen, dat bothwell wist, dat hij voor de Koningin een voorwerp van afkeer was, en dat hij al hare bewegingen naauwkeurig gadesloeg. De lastbrief, dien maria aan den Bisschop van Dumblane gaf, aan wien de netelige en onaangename taak was opgedragen, om het huwelijk aan het hof van Frankrijk en het huis van guise bekend te maken, zet in eenvoudige woorden hare opligting door bothwell en hare geheele hulpeloosheid gedurende hare gevangenschap te Dunbar uiteen: ‘Toen hij zag, dat wij plan hadden, om al zijne aanzoeken en aanbiedingen van de hand te wijzen, toonde hij ons in het eind, hoe verre hij met onzen geheelen adel en de aanzienlijksten van ons rijk
gegaan was, en wat zij hem onder hunne eigene handteekening hadden beloofd. Of wij toen oorzaak hadden, om verbaasd te zijn, dat laten wij over aan het oordeel van den Koning, de Koningin en anderen onzer vrienden. Ziende ons in zijne magt, afgescheiden van het gezelschap onzer dienaren en van anderen, aan wie wij raad konden vragen; ja, ziende hen, op wier raad en getrouwheid wij te voren hadden gesteund, wier kracht ons gezag behoorde te handhaven, zonder wie wij in zekeren zin niets

{==343==} {>>pagina-aanduiding<<}
zijn, reeds vooraf tot zijne wenschen gewonnen, en ons zelve alleen als eene prooi voor hem gelaten, overwogen wij vele dingen bij ons zelve, maar konden geen' weg ter uitredding vinden. En toch gaf hij ons weinig tijd, om bij ons zelve te overleggen, maar drong ons met zijn onophoudelijk en lastig aanzoek.’
Er was spoedig een verbond gevormd tegen bothwell, en aan deszelfs hoofd was morton, die de voornaamste handlanger was geweest, om het huwelijk tot stand te brengen. De proclamatie, door de verbondene Edelen uitgevaardigd, verklaarde uitdrukkelijk, dat zij de wapenen hadden opgevat, om de Koningin te bevrijden uit de onwillige gevangenschap, waarin zij door bothwell gehouden werd. Hoe veel er op hen te rekenen viel, toonden zij, toen de Koningin te Carberry-hill in hunne handen raakte; zij bragten haar als eene gevangene naar Edimburg, en zonden haar den 17 Junij, streng bewaakt, naar het kasteel Lochleven. De vijanden van maria drukken sterk op hare weigering, om zich van bothwell te laten scheiden, toen de Lords van den geheimen raad haar dat voorstel deden op den 18 Julij; maar zij vergeten te zeggen, dat maria weigerde, niet uit liefde voor bothwell, maar omdat zij het kind, waarvan zij zwanger was, niet tot eenen bastaard wilde maken. Zij beviel in Februarij daaraanvolgende van eene dochter, die naar Frankrijk werd gezonden, en die in volwassen leeftijd non werd van de orde van Notre Dame de Soissons. Het bestaan van deze dochter is in latere tijden genoegzaam bewezen.
Murray keerde den 11 Augustus uit Frankrijk terug; op den 16 bezocht hij maria te Lochleven, en gaf haar zulke verzekeringen van vriendschap, dat zij zelve hem verzocht het regentschap op zich te nemen. Dadelijk verzwaarde hij de strengheid van hare gevangenschap, en verhinderde vooral, dat de Fransche of Engelsche gezanten eenige bijeenkomst met de Koningin hadden. Het was niet vóór 4 December, dat de geheime raad een besluit nam, hetwelk de gevangenhouding van maria beval. De reden, die daarvoor opgegeven werd, was de ontdekking van een zilveren kistje, waarin gezegd werden minnebrieven en sonnetten vervat te zijn, door maria vóór den dood van darnley aan bothwell geschreven. Waren deze stukken echt? Laat ons de uitwendige getuigenissen eerst zien. Morton verklaarde,

{==344==} {>>pagina-aanduiding<<}
dat hij dit kistje den 20 Junij van george dalgleish, een' dienstknecht van bothwell, had verkregen: geen woord werd er gezegd, om te verklaren, hoe zij in het bezit van dalgleish kwamen; geen woord ter verklaring van den langen tusschentijd tusschen de ontdekking van het kistje en de openbaring aan den geheimen raad; en eindelijk, nadat die brieven later te York waren voor den dag gebragt, verdwenen de oorspronkelijke stukken eensklaps en onverklaarbaar. Wij bezitten wel, zoo het heet, vertalingen van deze brieven in het Latijn van george buchanan, en ook, wat sommigen oorspronkelijke stukken, anderen weder vertalingen uit het Latijn noemen; maar er is geen bewijs, dat die brieven ooit behoorlijk onderzocht en als echt bewezen zijn; en hunne verdwijning, nadat zij aan de Engelsche afgezanten waren getoond, zonder bij dezen overtuiging te bewerken, is althans een vermoedelijk blijk van bedrog. De inwendige bewijzen pleiten nog sterker tegen de echtheid; stijl en manier van zeggen zijn geheel ongelijk aan die van maria's echte brieven, en niemand, die de beide verzamelingen vergelijkt, kan een oogenblik gelooven, dat zij van dezelfde hand zijn.
Uit de dagen harer gevangenschap te Lochleven zijn weinige brieven: geen wonder; er werd zoo streng gewaakt, dat zij geene briefwisseling zoude houden, dat zij, gelijk zij aan catharina de medicis meldt, in het midden van den nacht moest opstaan, om onbemerkt te schrijven. Het is intusschen van belang, zich te herinneren, dat er geen blijk is, dat zij eene poging heeft gedaan, om aan bothwell te schrijven, of de minste belangstelling in zijn lot betoonde, noch zelfs naar hem heeft gevraagd. Is dat overeen te brengen met den dolzinnigen hartstogt, dien zij voor den Graaf zou hebben gekoesterd?
Op den 2 Mei 1568 ontsnapte maria uit Lochleven; den 13 werd haar leger bij Langside verslagen; den 16 zocht zij eene schuilplaats in Engeland. Terwijl zij, zoo al niet in naam, toch in de daad, gedurende het overige van dat jaar, te Carlisle en Bolton gevangen werd gehouden, schreef zij herhaaldelijk aan elizabeth, met verzoek om voor haar te mogen verschijnen en haar gedrag te verdedigen. Met moeite liet zij zich overreden, om de zaak tusschen haar en hare onderdanen aan de beslissing van eene Engelsche commissie over te laten.

{==345==} {>>pagina-aanduiding<<}

Opmerkelijk is uit dezen tijd een uitvoerige en vertrouwelijke brief aan de Koningin van Spanje, te uitgebreid, om hier te worden medegedeeld, maar waarin zelfs met geen enkel woord van bothwell wordt gesproken. Zoo zij in de daad zoo hartstogtelijk verliefd ware geweest, zou zij dan wel gezwegen hebben voor de vriendin harer jeugd, die de magt had, om den voortvlugtigen Graaf grootelijks te beschermen?
De zamenkomsten der commissie te York begonnen op den 8 October. Hoe het met de bewuste brieven ging, zeiden wij reeds. Niet maria, maar elizabeth eindigde die zamenkomsten. Cecil sloot ze den 11 Januarij met de verklaring, dat er van weerszijden niets was bewezen. Dat plotselinge einde was het gevolg van maria's volharden in het betuigen van hare onschuld, en in hare weigering, om van hare kroon afstand te doen, waartoe elizabeth en hare dienaren haar drongen. Niemand kan dezen afloop in een ander licht beschouwen, dan als eene onschuldigverklaring.
Nog ééne opmerking ter staving van maria's onschuld in deze treurige gebeurtenissen. Bothwell stierf in April 1576 te Malmor, waar hij door den Koning van Denemarken lang was gevangen gehouden; maar vóór zijnen dood legde hij eene plegtige verklaring af, waarin hij zijn deel aan den moord van darnley beleed, en maria van alle kennis van de zamenzwering en van alle deel aan de misdaad ontlastte. Het eerste berigt van deze belijdenis is vervat in eenen brief van maria aan den Aartsbisschop van Glasgow, waarvan het oorspronkelijke nog bewaard wordt in de verzameling van Dr. kyle: ‘Er is hier berigt ontvangen van den dood van den Graaf van bothwell, en dat hij vóór zijn sterven eene breede belijdenis gedaan heeft van zijne misdaad, en zich zelven de schuldige oorzaak verklaard heeft van den moord van wijlen den Koning mijnen echtgenoot, waarvan hij mij uitdrukkelijk heeft vrijgesproken, mijne onschuld betuigende op het gevaar van de verdoemenis zijner ziel; en daar, zoo dit waar is, deze getuigenis van de grootste waarde voor mij zijn zou tegen de valsche lasteringen mijner vijanden, verzoek ik u op alle mogelijke wijzen de waarheid te onderzoeken. Zij, die bij deze verklaring zijn tegenwoordig geweest, die daarna door hen geteekend en verzegeld is in den vorm van eenen ui-
{==346==} {>>pagina-aanduiding<<}
tersten wil en testament, zijn otto braw, van het kasteel van Elcembro, paris braw, van het kasteel van Vascut, Mr. gullunstame, van het kasteel van Fulkenster, de Bisschop van Skonen, en vier overheidspersonen van die plaats. Indien de monceaulx, die vroeger op dat land handel dreef, eene reis derwaarts
wilde doen, om meer naauwkeurig te onderzoeken, dan zou ik hem zeer gaarne tot dat einde gebruiken en geld voor zijne reiskosten geven.’
De vraag naar de echtheid van bothwell's testament daarlatende, moeten wij toch zeggen, dat deze vertrouwelijke brief, in eijferschrift aan haren vertrouwdsten raadsman geschreven, een sterk bewijs voor hare bewustheid van onschuld oplevert. In eenen lateren brief schrijft zij, gehoord te hebben, dat dit stuk aan elizabeth gezonden is; en de Aartsbisschop berigtte haar op zijne beurt, dat barclay van Gartley te Edimburg in de gevangenis was geworpen, omdat hij verhaald had, wat hij in Londen over die toezending had vernomen. Het oorspronkelijke stuk is verloren; geen wonder, zoo het in de daad aan elizabeth is gezonden. Prins labanoff heeft een afschrift verkregen uit de papieren betrekkelijk het gezantschap van den Baron d'esneval in 1585, dat hij weldra zal uitgeven. Maar de wensch van maria, in haren brief uitgedrukt, pleit genoegzaam voor hare onschuld; zij zou anders naar zulk eene stervende verklaring van bothwell niet begeerig zijn geweest.
Zouden de stukken, aldus aan het licht gebragt, niet in de daad mogen worden geacht, de ongelukkige Koningin van Schotland van de blaam te zuiveren, die, en om hare betrekking tot rizzio, en om den moord van darnley, en om haar huwelijk met bothwell, op hare nagedachtenis kleefde? Zij verdienen, onzes inziens, althans eene ernstige toetsing, en stellen maria in een gunstig, elizabeth in een veel ongunstiger daglicht.

Drie avonturen vóór middernacht.

Menig avontuur (dus verhaalt een Britsch officier) is mij in die Oostindische Jungles of bosch-wildernissen overkomen, van welke ik reeds in mijne vroegste jeugd zoo veel gehoord had; maar geene dier ontmoetingen is zonderlinger geweest, dan de drie volgende, bijna ongeloofelijke gevallen, welke

{==347==} {>>pagina-aanduiding<<}
mijnen vriend eisholm in één' en denzelfden nacht bejegend zijn. Jaren lang hebben wij te zamen bij één korps gestaan, en geruimen tijd was hij zelfs mijn kamergenoot (chum). Te zamen waren wij naar Madras gekomen, en hadden de twijfelachtige gerijfelijkheid van ééne en dezelfde kooi aan boord van den David Scott gedeeld; een schip, van hetwelk ik mij met duidelijkheid slechts weet te herinneren, dat het met jonge dames, kadetten en paarden bevracht was en door eenen ruwen, onbehouwen zeerob gekommandeerd werd, met wien ik aanhoudend in twist en krakeel leefde, uit welke moeijelijkheid mij de steeds beleefde en vriendelijke eisholm bijna altijd verlossen moest. Vervolgens dienden wij in hetzelfde regement, moesten te zamen exerceren, ergerden ons te zamen over het altoosdurend rijsteten in Indië, en studeerden te zamen de eigenaardige taalklanken der Hindostansche taal. Eindelijk echter werd deze gemeenschappelijkheid verbroken. Eisholm ontving bevel, zich naar Dharwar te vervoegen, en ik moest naar Bangalore. Toen hij, na eene tweejarige scheiding, eene maand lang verlof bekwam, om mij te bezoeken, verhaalde hij mij de drie volgende, hem, gelijk ik gezegd heb, op éénen avond overkomene gevallen.
Hij had zijne tent, voor den nacht, onder de lage, rotsachtige en onvruchtbare heuvels opgeslagen, op een' van welke het Droog of fort van Chittledroog stond, en nadat hij een deel van den dag besteed had met deze nog steeds opmerkenswaardige bezitting des Rajahs van Mysore te bezigtigen, welke eene der sterkste vestingen in Indie is, besloot hij den langen namiddag tot de vogeljagt te besteden; want hij was een hartstogtelijk jagtliefhebber en de beste schutter uit zijn regement. Destijds lag er nog geen bataillon op het fort van Chittledroog in bezetting, welke plaats, ondanks hare schilderachtige en romantische ligging, toch voor zeer ongezond gehouden wordt. Het water is er uiterst schraal en slecht, en de maidan, of vlakte, die zich tien mijlen lang van het noorden naar het zuiden en ongeveer vier mijlen van het oosten naar het westen uitstrekt, bestaat uit die zwarte soort van aarde, welke de Engelschen cotton-ground (katoen-aarde) noemen, en waaruit, zoo als de inboorlingen beweren, ongezonde uitdampingen naar boven stijgen. Naar de gewone bouwwijze der Aziatische rotsvestingen, is Chittledroog van verscheidene, den eenen bin-
{==348==} {>>pagina-aanduiding<<}
nen den anderen opgetrokkene ringwallen omgeven, zoodat de buitenste door den vijand bemagtigd kan worden, zonder dat nog daarom de veiligheid der bewoners van de midden-citadel gevaar loopt.
Naar de oostelijke Jungles aan gene zijde der vlakte nu rigtte eisholm op eenen warmen namiddag zijne schreden, na zijne bedienden verwittigd te hebben, dat zij hem vóór den avond niet verwachten, maar alles gereed moesten maken om den volgenden morgen vroegtijdig weder op weg te gaan.
Ik had (dus verhaalde eisholm) eenen boerenjongen als drijver medegenomen; en, ofschoon hij meermalen weigerde, mij naar het een of ander punt in den omtrek te vergezellen, bewerende, dat daar tijgers of panters huisden, bewees hij zich evenwel, bij gebrek aan een' jagthond, tamelijk bruikbaar. Het was nog geen 5 ure, en reeds had ik de weitasch vol van lekkere door mij geschotene trapganzen, behalve een paar hazen en eenen sirus, welken laatsten vogel ik den jongen, tot zijne groote vreugde, present deed. Ik had dus eene goede jagt gemaakt; maar, daar ik nog niet den minsten lust gevoelde om terug te keeren, zond ik den knaap met het geschoten wild naar huis, nadat ik mij door hem, zoo naauwkeurig mogelijk, omtrent den weg had doen onderrigten.
Toen hij mij verlaten had, strekte ik mij in het korte, bijna verdorde gras neder, om uit te rusten; en hier, in dien toestand tusschen droomen en waken, die, onder Indie's donkerblaauwen hemel, wanneer de ontwakende wind van den naderenden nacht ons met zachten adem verkwikkende koelte toewaait, tot onze uitgelezenste genietingen behoort, zou ik waarschijnlijk rustig zijn blijven liggen, tot dat het tijd wierd den terugtogt aan te nemen, zoo mij niet het doordringend geschreeuw van een' paauwenhaan had opgejaagd, die, langzaam achter mij oprijzende, met logge vlugt, naauwelijks een voet of drie boven den grond, naar het bijgelegen bosch vloog. ‘Moet ik de goudader zoeken,’ dacht ik, ‘of den wijzen vogel volgen, welke die poogt te vermijden?’ Want ik herinnerde mij het algemeen onder de Hindoes heerschende bijgeloof, dat de paauwenhaan zoo sterk een' afkeer van goud heeft, dat hij niet zoodra de nabijheid van zulk eene ader bespeurt, of, ondanks zijnen weêrzin om van zijne logge wieken gebruik te ma-
{==349==} {>>pagina-aanduiding<<}
ken, vliegt hij op, om over den grond te geraken, die het verderfelijke metaal in zich verborgen houdt. Ook was het mij niet onbekend, dat gewoonlijk daar, waar zich paauwen onthouden, tijgers aanwezig zijn. Maar, nog nooit had ik een' paauwenhaan geschoten, en de hartstogt des jagers droeg de zege weg over den prikkel van den gouddorst en over den wijzen raad der voorzigtigheid. Met geweld ontrukte ik mij aan mijne wellustige mijmering, en bevond mij kort daarop in den digten doolhof van een bosch, waar ik mij weldra overtuigde, dat hier het door mijnen kleinen gids bedoelde hoofdkwartier der tijgers zijn moest. Tweemaal was de prachtige vogel voor mij opgerezen, en tweemaal had ik, door het geboomte gehinderd, vruchteloos op hem geschoten, toen ik plotseling, na over eene naauwe kloof gesprongen te zijn, waardoor eene beek stroomde, over welke de paauw gevlogen was, in den zandigen
grond indrukselen gewaar werd, onmiskenbare bagh-ka-punja, dat wil zeggen sporen eens tijgerklaauws. Daar ik wist, dat luipaarden, panters en tijgers bij voorkeur zulke holle wegen opzoeken en hunne holen in die koele schuilplaatsen kiezen, waar zij water en schaduw vinden, stond oogenblikkelijk het besluit bij mij vast, om terug te keeren; doch ik had daartoe nog geene veertig schreden gedaan, toen een luid geknor, dat ik onmiddellijk voor mij hoorde, mij van een nabijzijnd gevaar verwittigde. Scherp toeziende, ontdekte ik, regt voor mij uit, bijna in dezelfde rigting, langs welke ik gekomen was, een paar gloeijende bollen - de oogen van het loerende en tot den sprong nedergehurkte roofdier, terwijl de heen en weder slingerende staart mij ten overvloede vermaande, op den aanval bereid te zijn.
Naar ik ongeveer berekenen kon, was ik nog een paar sprongen ver van het dier verwijderd. Mijn geweer was wel geladen, doch slechts met hagel; regts voor mij had ik eene opene ruimte, die naar eenige verstrooid staande kaveet- of wilde appelboomen leidde, tusschen welke boomen en de plaats, waar ik stond, de grond eerst onlangs eenige ellen ver omgespit scheen te zijn, want gras en zoden lagen in het rond en bladeren en takken waren er overheen verspreid. Een blik was toereikend, om mij te overtuigen, dat mijn beste verdedigingspost een groote holle boom zou zijn, die van geheel de groep mij het naast was; doch daar ik wanhoopte, dien door het hout te kunnen bereiken, al-
{==350==} {>>pagina-aanduiding<<}
vorens de tijger zijnen aanval deed, waagde ik, in stede van om te keeren, eenen plotselingen sprong regts af. Inderdaad bereikte ik de gewenschte standplaats, doch niet zonder een nieuw gevaar geloopen te hebben, waarop ik niet bedacht geweest was; want, op het oogenblik dat ik over de tusschenliggende opene ruimte heen snelde, voelde ik, hoe de met loof bestrooide bodem doorboog, een duidelijk teeken, dat het daaronder hol was.
Even snel bijna was de tijger achter mij heen; maar naauwelijks was hij, in zijnen eersten sprong, op de verraderlijke bedekking der valgroef, want dit bleek het te zijn, nedergekomen, of deze brak door, en hij stortte met het achterlijf in den kuil, evenwel in dier voege, dat hij zich met de voorpooten nog even aan den rand kon vasthaken, zoo nabij mij, dat ik zijnen heeten, stinkenden adem voelde en rook. Roerloos van schrik staarde ik, als betooverd, in het groote, vreeselijke aangezigt des diers, dat, zelf even zoo in angst, maar toch woedend, mij met zijne roode, bloedgierige oogen aankeek, terwijl uit den opgesperden, met schuim gevulden muil half gebrulde, half gehuilde, akelige toonen mij in de ooren drongen. Slaagde het beest, zich geheel en al uit de diepte, waarin de achterdeelen van zijn ligchaam nederhingen, naar boven te werken, zoo stond mij een strijd te wachten, waaraan ik zonder ijzing niet kon denken. Ik poogde dan mijnen schrik te vermeesteren, legde met mijn vogelroer op de oogen van mijnen vijand aan, en drukte los. Met vreeselijk angstgehuil stortte de tijger in de groef, en ook ik, niet langer in staat mij op de been te houden, zeeg, met een' zucht van dankbaarheid voor mijne wonderdadige redding, ter aarde.
Doch het was geen tijd tot verademing en rust; de avond viel, en reeds rekten zich de schaduwen tot eene verontrustende lengte. Ik had mij zoo zeer in de jungle verward, dat ik niet wist waarheen ik mij moest wenden. De zon was nabij haar ondergaan; haar goudkleurig, over takken en bladeren uitgegoten licht maakte mij oplettend, dat, daar ik in het herwaarts komen oostwaarts op gegaan was, ik thans mijn gezigt naar de verdwijnende dagtoorts moest keeren; doch al digter en digter werd het bosch, en in de rigting, welke ik nu volgde, werd mijn voortgang eerlang door kloven en steilten gestuit. Mijn toestand werd gedurig onbehagelijker. Kort daarna kwam ik aan den mond eener

{==351==} {>>pagina-aanduiding<<}
soort van hol; en, daar ik niet zonder reden vermoedde, dat dit het leger van den tijger, of van het dier, waarmede hij gepaard was, kon wezen, verwijderde ik mij ijlings van daar en beklom een' kleinen, met mos en onkruid begroeiden heuvel, die boven het hol scheen op te rijzen. Terwijl ik met handen en voeten klauterde, om de glibberige hoogte op te komen, drongen menschelijke toonen in mijn oor; maar naauwelijks was ik een oogenblik blijven stilstaan om te luisteren, of de grond onder mij zonk eensklaps weg, en, even als kort te voren mijn doodvijand, viel ik, wel is waar onbezeerd, maar niet weinig verschrikt, midden onder eene groep menschen, die daardoor blijkbaar in nog grooter angst gebragt werden dan ik zelf. Geschreeuw en gegil klonk rondom mij. Bhang! bhang! een tijger, een tijger! riep de een; afreets ghowe! pieschash! een weerwolf! een spook! een duivel! de ander; en toen ik mij eindelijk weder op de been geholpen, en bevonden had, dat èn mijne ledematen èn mijn geweer onbeschadigd waren, keek ik rondom mij, en zag, dat ik in eene onderaardsche hut gevallen was. De bewoners dier stulp waren een oud man, eene vrouw en een knaap, welk gezin juist bezig geweest was een groot vuur aan te leggen, boven hetwelk het eenvoudige gereedschap hing, waarvan de inboorlingen zich gewoonlijk bedienen, om ter sluik arak te stoken. Inderdaad was de plaats niets anders dan de geheime branderij van eenen Kulal of Indiaanschen distillateur.
Met weinig woorden verklaarde ik nu aan die verbaasde menschen, wat tot mijne onverwachte verschijning in hun midden aanleiding gegeven had, verhaalde hun mijn avontuur met den tijger, en gaf mijnen wensch te kennen, om, tegen een goed drinkgeld, iemand te vinden, die mij weder op den regten weg bragt. Groot was de blijdschap der arme lieden, toen zij vernamen, dat de tijger uit den weg geruimd was; zij verzekerden mij, dat hij onmogelijk uit den kuil ontsnappen kon, en dat het andere, bij hem behoorende dier reeds eenige weken geleden gedood was geworden. Nadat zij mij allerdringendst gesmeekt hadden, hunne werkplaats niet te verraden, gaven zij mij den jongen als wegwijzer mede. Nu dacht ik onze legerplaats zonder verdere verhindering te zullen bereiken; maar hierin had ik mij misrekend: de verschrikkingen van den nacht waren nog niet voorbij.

{==352==} {>>pagina-aanduiding<<}

Inmiddels was het duister, ja, om juister te spreken, stikdonker geworden. De korte schemering onzer Indische luchtstreek, door den meer regtstandigen ondergang der zon veroorzaakt, was begonnen en geëindigd, terwijl ik mij in de onderaardsche hut bevond, die, gelijk ik nu bemerkte, niet verre van den zoom der vlakte, in het laatste kreupelhout van de jungle gelegen was. Van de zes Engelsche mijlen, die ik af te leggen had, waren wij er nog niet volkomen ééne gegaan, toen mijn kleine gids over iets, dat in het enge voetpad lag, struikelde, en zich de knie aan eenen steen sterk bezeerde. Gelukkig had ik, gelijk zulks bij de Indische jagtliefhebbers eene doorgaande gewoonte is, goeden voorraad van diachylon bij mij, waarmede ik de wond toeplakte. Daar ik echter zag, dat het arme kind niet dan met moeite voorthinkte en angstig scheen te worden, hoe het weder naar huis zou komen, ontsloeg ik het van mij verder te verzellen, en maakte het rijker, dan het waarschijnlijk ooit te voren geweest was, door het eene roepie te schenken. Alvorens mij te verlaten, verzekerde de knaap mij, dat, zoo ik nu slechts regt voor mij uit ging, ik niet missen kon ons nachtverblijf te bereiken. Ik dacht te meer, nu niet weder te kunnen verdwalen, daar ik mij op een begaan pad bevond, hetwelk door eenen grond liep, die overal elders ruw en hobbelig was. Nog was de maan niet opgegaan; en de wijde, opene vlakte, hier en daar met geulen doorploegd, welke de regen gevormd en met zand en kiezelgruis gevuld had, als ook doorsneden van diepere kloven, de bedden van thans door de zonnehitte verdroogde bergstroomen, overigens slechts zelden door een boschje of boomgroep geschakeerd, scheen mij onder het gaan geen eind te willen nemen. Achter mij zag ik nog, in flaauwe omtrekken, de duistere schaduwen der bosschen en heuvels, maar voor mij was alles vlak en eenzaam; slechts in bijna onafzienbare verte schemerde een licht en verkondigde het
nachtvuur eens reizigers of eene alleen staande woning. Dit was het punt, waarop ik moest aantrekken, en zoo lang het glinsterde, ging ook alles goed; maar eerlang verdween het, en nu wist ik niet meer, waarheen mij te rigten.
Alle eigenaardige geluiden en gewaarwordingen van eenen Aziatischen nacht trokken om en over mij henen, terwijl ik langzaam voortging. De lucht was verkwikkend koel; myriaden van insekten, kinderen der duisternis, vervulden den

{==353==} {>>pagina-aanduiding<<}
dampkring; de stinkende groene wandluis hing zich in mijn haar; moskieten gonsden mij bloedgierig om de ooren, en groote motten met witte vleugels hielden, dom hardnekkig, mijne oogen voor het een of ander glimmend voedsel; krekels en sprinkhanen deden overal in het rond hun schel gepiep hooren; nu en dan fladderde een nachtuil over de wildernis, en toen ik over een' breeden waterplas sprong, vloog een troep groote witte reigers, paddi-vogels geheeten, omdat zij de witte paddi- of rijstvelden bezoeken, te gelijker tijd van hunne drinkplaats op, bij hunne ijlende vlugt er uitziende als een drom in witte lijkkleeden gehulde geesten. Men hoorde het gebrom van den roerdomp, het gekwaak der groote Indische kikvorsch, en op eenige plaatsen glinsterden in de donkere, pikzwarte lucht, gelijk deze gewoonlijk vóór het opgaan der maan zich vertoont, zwermen van lichtvliegen. Zij dansten en gloeiden en blikkerden om mij heen als zwevende edelgesteenten. Eens hadden zij de boomen van een klein boschje, door het welk mijn pad mij voerde, zoo digt bedekt, dat het er uitzag, alsof elk takje met prachtige lampions verlicht, elk blad met diamanten, robijnen en esmerauden bedauwd was. In sprakelooze bewondering bleef ik staan en beschouwde de heerlijke vertooning. Plotseling echter verdwenen zij, even snel als zij verschenen waren, en alles was weder duisternis als te voren. Inderdaad was het nu zoo donker geworden, dat ik begreep, dat de maan weldra moest opgaan; en, daar ik mij overigens, in mijnen tegenwoordigen toestand regt behagelijk vond, besloot ik op deze plaats af te wachten, dat de nacht iets lichter zou geworden zijn. Ik zette mij neder aan den rand van een watertje, dat bezwaarlijk een el breed was; een liefelijk koel windje, de rijke geur, die in mijne nabijheid uit de bloesemkelken van eenige baboels (Arabische gom-boomen) stroomde, het verdwijnen der lastige insekten, en eene hooge mate
van vermoeidheid vereenigden zich om mij vakerig te maken, en juist was ik op het punt om mij aan de onweêrstaanbare omarming van den slaap over te geven, toen plotseling iets tegen mij aanstiet; ik hoorde eene soort van snorrend geluid; iets scherps veroorzaakte mij pijn aan mijn uitgestrekt liggend been; nog eenmaal hoorde ik het eigenaardig gesnor, en hierop werd alles weder stil. Zeer verschrikt tastte ik ijlings naar mijn been, en voelde, dat mijn pantalon doorstoken moest zijn,

{==354==} {>>pagina-aanduiding<<}
want er liep bloed uit de wonde. Zien kon ik niets, maar ik voelde iets op den grond liggen. Was het misschien een pijl, die mij gekwetst had? Ik bevoelde het ding; het was de pen van een stekelvarken. Het schuwe dier, dat zoo zelden gezien wordt, had uit de beek willen drinken, en was, bij de onverwachte botsing tegen mijn been, van een' zijner prikkels beroofd geworden.
Nog altijd was het donker, hoezeer de zwarte digtheid van den dampkring eenigzins doorschijnend geworden was. Ondertusschen hield ik het toch voor raadzaam, mij een weinig uit de nabijheid des waters, dat zoo veel dieren aanlokte, te verwijderen, en iets verder op de vlakte kruipende, vlijde ik mij in het dorre, ruwe steekgras neder, waar ik ettelijke minuten lang eene poging deed om mij wakker te houden; maar ach! juist toen de hemel helderder begon te worden, deed de God van den slaap eenen voor mij te krachtigen aanval, waaronder ik bezweek.
Ik sliep diep en zoet. Sedert heb ik nooit meer onder den blooten hemel zoet of diep geslapen, want mijn ontwaken was vreeselijk! Eer ik echter ontwaakte, had ik reeds eene soort van donker besef van het gevaar, dat mij aan den grond ketende en tegen het maken van alle beweging hoegenaamd waarschuwde. Ik voelde eenigermate, hoe eene schaduw over mij heenkroop, onder welke roerloos te blijven liggen een raad der wijsheid was. Ik voelde vervolgens, hoe mijne onderste ledematen door eene levende keten krachtig omstrengeld werden; maar, even alsof een slaapmiddel alle beweging mijner pezen en zenuwen verlamde, zoo wist ik niet eer, voor dat ik ten volle ontwaakt was, dat eene groote slang geheel het benedendeel mijner beenen tot aan de knieën toe omstrengeld had.
‘Groote God, ik ben verloren!’ was de inwendig geslaakte kreet van schrik, die mij ontsnapte, terwijl elke droppel bloed in mijne aderen tot ijs scheen te stollen, en slechts door meer dan menschelijke inspanning gelukte het mij, onbewegelijk te blijven liggen. Hoe lang dit geduurd heeft, weet ik niet, want bij zulk een' vreeselijken doodsangst is de tijd een schakel der eeuwigheid! Plotseling werd geheel de hemel helder, de maan ging op, boven mij schitterden de sterren. Ik kon ze alle zien, want ik lag op mijne zijde met de eene hand onder het hoofd, welke houding ik niet waagde te veranderen, noch zelfs benedenwaarts

{==355==} {>>pagina-aanduiding<<}
naar den slaapkameraad te zien, dien het noodlot mij gegeven had. Plotseling kwam er nog een andere grond van schrik bij; een zonderling geluid liet zich achter mij hooren; hierop volgde een eigenaardig getrommel, gelijk hazen en konijnen het soms doen vernemen. Dit scheen de slang uit hare roerloosheid te wekken; en ik voelde, hoe zij mijne beenen losliet en op mijne borst kroop. Op dit oogenblik, toen het vreeselijke van mijnen toestand bijna onverdragelijk geworden was, en ik eenen gewissen dood voor oogen zag, sprong er iets op mijnen schouder en daarna regt toe regt aan op de slang. Een schelle schreeuw van mijnen nieuwen bezoeker en een vreeselijk geschuifel van het kruipende dier! Een oogenblik nog voelde ik, hoe zij zich op mijn ligchaam keerden en wendden; in het volgende lagen zij naast mij op het gras, waar zij woedend den strijd vervolgden. Nu kon ik hen ook zien; het was een ichneumon en eene cobra di capello. (*)
Ik rigtte mij op, en sloeg het merkwaardig gevecht gade, want alles was thans zoo helder geworden als op het midden van den dag. Een oogenblik stonden zij, als roerloos, tegen elkander over, en scheen de beruchte tooverkracht van den slangenblik op de nimmer rustende oogen van haren vijand als verlamd af te stuiten; maar op dit oogenduël volgde weldra een gevaarlijker strijd. Ik zag duidelijk, hoe de ichneumon, ondanks zijne voorzorg, een' beet ontving; hoe hij snel wegliep, waarschijnlijk om de nog altijd onbekende plant te zoeken, welker sap men beweert een tegengif tegen den slangenbeet te zijn; hoe hij daarna met nieuwen moed tot het gevecht terugkeerde, en hoe eindelijk, voor mij een verheugend gezigt, de cobra di capello, die tot nog toe regt op haren staart staande gevochten had, door de beten haars vijands uitgeput, onder een laatste vreeselijk sissen ter aarde viel en den geest gaf, terwijl haar zonderlinge overwinnaar met wilde sprongen over haar lijk ronddanste, en daarbij, als eene vertoornde kat, knorde en blies.
Klein maar moedig schepsel! Sedert heb ik steeds eenen tammen ichneumon nagehouden, gewis onder alle soortge-
{==356==} {>>pagina-aanduiding<<}
lijke dieren het aardigste, vrolijkste en het meest aan zijnen verzorger gehechte.
In den nu helderen maneschijn vond ik gemakkelijk den terugweg naar mijne tent, waar men wegens mijne langdurige afwezigheid zeer bezorgd was. Ik behoef wel niet te zeggen, dat ik dien nacht mijn eenvoudig rijstgeregt met blijdschap en goeden eetlust nuttigde, en het bevel tot vroegtijdig opbreken introk. O! hoe zoet en diep sliep ik, na deze drie avonturen vóór middernacht!

Eigenaardige correspondentie.

Sedert geruimen tijd had men te Parijs aan het postkantoor opgemerkt, dat regelmatig alle drie maanden van de Siberische grenzen een aan zeker Poolsch Edelman gerigte, maar met het woord poste restante voorziene brief aankwam. Het postgeld voor een schrijven, van zulk een' ontzettend verren afstand komende, was natuurlijk niet gering. Gewoonlijk nu bleef de brief ettelijke dagen liggen, zonder dat iemand hem opvorderde; eindelijk echter verscheen er dan een rijzig man van militaire houding met zware knevels en bakkenbaard, en onderzocht, of er ook een brief aan zijn adres was ingekomen. De postbeambte, na zich van de identiteit des persoons vergewist te hebben, stelde hem dien natuurlijkerwijs ter hand, en verlangde vervolgens het port. De Pool trok langzaam zijne beurs uit, bezag nog eenmaal oplettend het adres van den brief, stak dan zijn geld weder bij zich, en gaf den brief terug, met de verklaring, dat het opschrift wel aan hem luidde, maar dat het schrijven niet aan hem gerigt kon zijn. Met blijken van aandoening verliet de Pool vervolgens het postkantoor. Daar nu ditzelfde geval, met ongeveer dezelfde omstandigheden, verscheidene jaren achter elkander zich voordeed, moest het noodwendig de aandacht tot zich trekken. Derhalve werd dan een dier niet opgeëischte brieven, na verloop van den bij de postverordeningen voorgeschreven tijd, geopend; maar in den omslag vond men niets dan een blad wit papier. Nu was men met de oplossing van het raadsel even weinig gevorderd als te voren. Men maakte ontelbare gissingen, maar geene scheen voldoende om het uit te leggen, tot dat eindelijk hij zelf, daartoe gedrongen, den slentel er van gaf. De Pool,

{==357==} {>>pagina-aanduiding<<}
die zijne regelmatige, driemaandelijksche bezoeken aan het postkantoor aflegde, en, na bezigtiging van het opschrift der brieven, steeds van zijn regt gebruik maakte, om ze, als niet voor hem bestemd, terug te geven, behoort tot eene familie, van welke al de leden het ijverigste deel aan den Poolschen revolutiekrijg genomen hebben. Na de inneming van Warschau werd de geheele familie van den Edelman, zijn vader, twee ooms en drie broeders, naar Siberië gevoerd; hij alleen ontkwam, en vond eene wijkplaats in Frankrijk. Om nu in correspondentiebetrekking met zijne beminde verwanten te blijven, zonder in zijne bekrompene geldmiddelen het zoo zware briefport te moeten betalen, had hij met hen de afspraak gemaakt, dat elk lid der verbannen familie op het adres van hetgeen men als brief deed voorkomen eigenhandig een woord zou schrijven, zoodat de arme voortvlugtige daaruit met eenen enkelen opslag zou kunnen zien, of de ballingen nog allen in het leven waren. Ook de wijze, waarop het cachet op den brief gedrukt was, moest hem nog eenige verdere opheldering omtrent hunnen toestand verschaffen. Het aandoenlijke dezer manier van corresponderen, en de bedenking, door welke omstandigheden de familie er toe gebragt was, om van zulk een middel gebruik te maken, boezemden het bestuur deernis en toegeeflijkheid in, ofschoon eene staatsinrigting door den niet geheel te regtvaardigen vond benadeeld geworden was. Ondertusschen blijft in het geval nog altijd iets duisters; te weten, hoe de verbannenen, al bewoonden zij in Siberië dezelfde plaats, de vrijheid of de gelegenheid erlangd hadden, om op de verhaalde wijs naar buitenslands te corresponderen.

Eene menschenmarkt.

Iets zeer eigenaardigs heeft eene soort van menschenmarkt, die te Posen gehouden wordt. Geheel de dienende klasse, voor zoo ver zij namelijk van Poolsche afkomst is, verhuurt zich geregeld op St. Jansdag tegen het volle volgende jaar, en begeeft zich dan ook daartoe op dien dag naar de stad, om er een nieuw dienstverdrag aan te gaan. Allen, die eene dienst zoeken, verzamelen zich alsdan op eene bepaalde plaats van het groote marktplein, en stellen zich hier van

{==358==} {>>pagina-aanduiding<<}
den ochtend tot den avond ter persoonlijke bezigtiging, tot dat zij eene van wederzijden aannemelijke jaardienst gevonden hebben. Dit doen inzonderheid huis- en lijfknechts, koetsiers, koks, hoveniers, huis- of landelijke opzigters, huishoudsters en dergelijken. Degenen nu, die zulke personen behoeven, begeven zich naar de markt, bezien de zich ten toon stellende personen van het hoofd tot de voeten en van alle zijden, laten zich hunne getuigschriften vertoonen, en sluiten dan, zoo zij zulks voegzaam oordeelen, het dienstkontrakt, Voor den psycholoog is eene wandeling over deze menschenmarkt ontegenzeggelijk zeer belangwekkend, vooral daar de zich te huur biedenden in den regel jong, vrolijk en opgeruimd zijn; want het eerkwetsende van zulk eene tentoonstelling gevoelt men hier nog niet.
Over het algemeen behoort de vergedrevene kieschheid daaromtrent niet tot de tijden, waarin dit gebruik ontstaan mag zijn. In vroegeren tijd werd immers elders zelfs wel eene vrijstermarkt gehouden.

Lands wijs lands eer.

De Engelsche koopman buston (dus verhaalt het blad the Liverpool-Albion) geraakte, toen hij onlangs zich te HongKong bevond, in geene geringe verlegenheid, ten gevolge van een onberaden door hem geuit gezegde. Op zekeren dag met zijne negentienjarige zeer schoone vrouw bij eenen Mandarijn der plaats ten eten zijnde, vroeg de Chinees, in het denkbeeld dat de vrouwen in Engeland even slaafs behandeld werden als in China, hoeveel zijne vrouw hem wel gekost had. Tweeduizend dollars, was het schertsend antwoord van den Brit. Naauwelijks had zich Mevrouw buston voor een oogenblik verwijderd, of de Mandarijn bood hem 5000 dollars voor haar. Daar de Engelschman het gesprek op iets anders poogde te wenden, legde kin-in dit gedrag uit als een teeken, dat hem de prijs te gering was, en verhoogde dus zijn bod met nog 2000 dollars. Er bleef nu den Heere buston, om zich uit de verlegenheid te redden, niets anders over, dan zijnen gastheer te kennen te geven, dat hij zich een beslissend antwoord voorbehield, tot dat de Britsche Gouverneur van het eiland zijne toestemming tot den handel geven zou. Voortaan hoedde hij zich echter zorgvuldig, met eenen Chinees te schertsen.


{==359==} {>>pagina-aanduiding<<}

Onvoorzigtigheid der kolengravers.

Professor faraday heeft, in eene der verleden jaar door de British Association gehoudene zittingen, het volgende voorbeeld van de onbehoedzaamheid der werklieden in de kolenmijnen medegedeeld; eene onbehoedzaamheid, van welke zij zoo menigmaal de slagtoffers worden. Hij was in de Haswell-groef neêrgedaald, om naar de oorzaken der groote gaz-ontploffing, die er kort te voren had plaats gehad, onderzoek te doen, en zag met een open brandend licht, dat men hem in de hand gegeven had, hoe eenige arbeiders tot het doen afspringen van koolbrokken toebereidselen maakten. Toen zij met het boren van het gat gereed waren, vroeg hij hun: ‘Waar hebt gijlieden dan nu het buskruid?’ waarop hij, tot zijne verbazing en schrik, het antwoord kreeg: ‘Wel, daar in dat pak, waar gij op zit, Sir!’

Aardig voorgesteld verzoek.

Op een' warmen dag werd een jong mensch, die te voet langs den grooten weg reisde, door een rijtuig ingehaald. Door het minzaam gelaat van een' heer, die er inzat, bemoedigd, vroeg hij: ‘Zou UEd. mij wel de goedheid willen bewijzen, mijnen rok tot aan de poort der stad mede te nemen?’ - ‘Van harte gaarne,’ gaf de heer ten antwoord; ‘maar hoe krijgt gij hem dan terug?’ - ‘O, zeer gemakkelijk,’ zeî de voetganger, ‘want ik wou er wel in blijven.’

Van waar is de uitdrukking: ieder weet best, waar hem de schoen knelt, afkomstig?

De Romeinsche Senator paulus aemilius heeft zich, naar men meent, het eerst daarvan bediend, en wel bij de volgende gelegenheid. Hij had lang met zijne gemalin papyria geleefd, die hem ook eenen zoon, den naderhand zoo beroemd geworden scipio aemilianus, geboren had; desniettemin verstiet hij haar eindelijk. Zijne vrienden, toen zij dit opzet vernamen, poogden hem er van af te brengen; doch hij bleef er bij, en op alwat tot lof zijner gade gezegd werd, antwoordde hij slechts met het vertoonen van zijnen voet. ‘Is deze schoen niet nieuw?’ vroeg hij; ‘is hij niet fraai? Wel nu, niemand weet, waar hij mij knelt!’






{==360==} {>>pagina-aanduiding<<}

Bij het beschouwen eener schilderij van den negentienjarigen kunstschilder J.Ph. Dinnewet, voorstellende: op den voorgrond, een' armen knaap met zijn zusje; dieper in de hut, op eene oude tafel, eene aarden kruik, een stuk roggenbrood en een mes, en ver in het verschiet eenig geboomte met een' toren.


Het is mij wèl dien knaap te aanschouwen, 
Dat lichtblaauw oog omhoog gerigt, 
Dat helder oog, zoo vol vertrouwen, 
Dat oog, waarin vernoegdheid ligt; 
Een schamel kleed omvat zijn leden, 
Een roggenbrood ligt opgesneden, 
Eene aarden drinkkruik staat er bij, 
En echter - 'k lees het op zijn wangen - 
Het knaapje zou niets meer verlangen; 
Gelukkig is geen Vorst als hij! 
 
Mijn geest voelt zich als aangetrokken 
Door 't lieve zusje aan zijne zij', 
Dat zusje met haar blonde lokken; 
‘Kom, beste broêrtje, spelen wij!’ 
Die vraag is in haar oog te lezen, 
Op heel haar zacht, onschuldig wezen; 
O, hoe verlangend staat ze daar! 
Wat is haar houding vleijend, teeder! 
Sla, knaapje, sla uwe oogen neder, 
Voldoe haar bede en speel met haar! 
 
Een rieten dak en ruwe wanden, 
Ziedaar de woning van den knaap; 
Maar 's daags 't gezigt op vruchtb're landen 
En 's nachts een' ongestoorden slaap: 
Dat heeft hij voor zijn deel bekomen! - 
Zie, hoe daar ginds, van uit de boomen, 
Een toren fier zijn spitse beurt; 
De zon zal haast ter kimme dalen, 
En lucht en veld wordt, door haar stralen, 
Met een weemoedig waas gekleurd. 
 
Ja, kunstenaar! uw werk verrukt mij. 
Hoe roemvol vangt ge uw loopbaan aan! 
Een leerling slechts, en nu reeds plukt gij 
U lauw'ren op die eerebaan (*). 
Streef voort: men zal uw werk steeds roemen, 
Na eeuwen uwen naam nog noemen; 
Streef voort, en word als kunst'naar groot! 
De stad, waarin gij werdt geboren, 
Juiche eens om de eer, haar' zoon beschoren! 
'k Ben trotsch op zulk een' stadgenoot. 

Aardenburg, 11 Mei 1846.

abm de ligny, az.






{==361==} {>>pagina-aanduiding<<}

Mengelwerk.

Opwekking tot aanvaarding van het lidmaatschap, in het Nederlandsch Genootschap tot Zedelijke Verbetering der Gevangenen.

Voorlezing, (*) door Mr. L.G. Vernée,

Medebestuurder en Secretaris van het Nederlandsch Genootschap: Tot Zedelijke Verbetering der Gevangenen, Afdeeling Hoorn, Regter-plaatsvervanger en Advocaat bij de Arrondissements-regtbank, aldaar.

Er bestaat in ons dierbaar vaderland, er bestaat in Nederland eene maatschappij, welke, alhoewel niet regtstreeks een uitvloeisel der bemoeijingen van de zoo weldadige Maatschappij Tot Nut van 't Algemeen, in welker afdeeling Hoorn ik de eer heb thans het woord te voeren, evenwel, wat haar doel aangaat, veel overeenkomst met dezelve heeft, en daarom met regt hare tweelingzuster kan en mag genoemd worden. Beiden hebben zich ten taak gesteld, de veredeling van het hart, het aankweeken van goede gezindheden, het kwade zoo veel mogelijk te keer te gaan, en de godsdienstige en zedelijke opleiding van jeugdigen en volwassenen behulpzaam te zijn en te bevorderen. In dit opzigt staan zij gelijk; maar in de personen, tot welke zij hunne zorgen wenschen uit te strekken, verschillen zij. De eerste tracht haren weldadigen invloed uit te oefenen op den braven, onbesproken mensch, de

{==362==} {>>pagina-aanduiding<<}
andere op onze diep gevallene natuurgenooten. En wie uwer twijfelt er nog aan, dat wij hier het Nederlandsch Genootschap tot Zedelijke Verbetering van Gevangenen op het oog hebben?
Nederlandsch Genootschap tot zedelijke verbetering der gevangenen! - Een veelomvattende, een schoone naam voorwaar, maar nog schooner zal die naam u in de ooren klinken, wanneer ik u zeg, wanneer ik u verklaar, wanneer ik u verzeker, dat het Genootschap aan deszelfs naam getrouw is, aan deszelfs voorgesteld doel beantwoordt, dat door deszelfs weldadige zorgen vele gevangenen en ontslagenen, welke zonder deze welligt, ja zeker voor verre het grootste gedeelte, de pest der maatschappij en de schrik der goede ingezetenen zouden geworden zijn, op het pad der deugd zijn teruggebragt, hct dwaalspoor, hetwelk zij ongelukkig hadden ingeslagen, hebben verlaten, en als nuttige en brave leden weder aan de maatschappij zijn teruggegeven, en hiervan zouden wij zeer vele voorbeelden kunnen opnoemen.
Welk eene hoogst moeijelijke, maar welk eene hoogst schoone taak tevens, een' mensch, die de pest, de schrik der maatschappij is, of had kunnen worden, als cen braaf, nuttig en werkzaam lid in dezelve terug te brengen, hem zijne misdadige, ongeoorloofde handelwijze te doen inzien, hem van het dwaalbegrip terug te brengen, dat hij niet meer als eerlijk mensch in het maatschappelijke kan terugkeeren, en hem te hervormen, als ik het zoo eens noemen mag! - Welk eene hoogst moeijelijke, maar welk eene hoogst schoone taak tevens! - want indien wij in bijzonderheden nagaan, welk soort van menschen, die verbeterd moeten worden, in de gevangenissen zijn opgesloten, dan mag men die taak, die verbetering, wel hoogst moeijelijk noemen. Het is eene zware, hoogst mocijelijke taak, menschen tot deugd en orde terug te brengen, wier aard geheel verdorven en verwilderd is, die bchebt zijn met verderfelijke vooroordeelen, en die ondeugende beginselen en gevoelens koesteren.
Immers men heeft te doen met geheel Ruwen en On-
{==363==} {>>pagina-aanduiding<<}
wetenden, met Doodeenvoudigen en Dommen, met Spotters, met Gevoelloozen, met Hardnekkigen, met Ligtzinnigen, met Ongeloovigen, met Huichelaars, met Waanwijzen en Raisonneurs, met Kleinmoedigen en Vertwijfelaars, en toch mogen wij de mogelijkheid hunner verbetering niet in twijfel trekken. Het is met den mensch geenszins als met de plant. De plant behoudt bij het opgroeijen hare eigene natuur, zonder te verergeren of te veredelen: wat eenmaal onkruid was, blijft onkruid, maar in het rijk der zedelijkheid kan het onkruid deszelfs slechten aard afleggen en eene goede plant worden. Het moge hoogst moeijelijk zijn, maar wij mogen het uit zedelijke gronden niet betwijfelen, dat een roekeloos booswicht langzamerhand herschapen worden kan in eenen vriend der deugd. - Welk eene moeijelijke taak, maar welk eene zelfvoldoening, mede te werken, en naar zijne krachten bij te dragen, om menschen, die anders welligt hun leven op het schavot zouden hebben geëindigd, tot vrienden der deugd te hervormen, tot boete en berouw over het afdwalen van het pad der deugd, over begane misdrijven te brengen, en alzoo door opwekking tot waarachtige berouwbetooning en hoop op de goddelijke genade, waarvoor zij vroeger niet vatbaar waren, tot eenen eerlijken wandel terug te leiden en een gerust stervensuur te bezorgen. - Voorwaar, eene hoogst moeijelijke, maar hoogst schoone en edele taak! - en wij twijfelen niet, M.H., of gij zult dit met mij instemmen, en met mij vurig wenschen, dat het Nederlandsch Genootschap tot zedelijke verbetering der gevangenen op den ingeslagen weg moge blijven voortgaan, en goede vruchten van deszelfs bemoeijingen moge inoogsten.
Maar, M.H., zal hetzelve de taak, welke het zoo belangeloos op zich genomen heeft, naar eisch volbrengen, dan ook moet het medewerking, dan ook moet het ondersteuning vinden, en het is tot die medewerking, tot die ondersteuning, dat ik, als medebestuurder van het Nederlandsch Genootschap tot zedelijke verbetering der gevangenen, trachten zal, ul., welke nog geene leden van

{==364==} {>>pagina-aanduiding<<}
dat loffelijke en weldadige Genootschap zijt, op te wekken; terwijl wij van harte wenschen, dat onze woorden ook strekken mogen, om diegenen dezer vergadering, welke hunne belangstelling in genoemd genootschap, door hun lidmaatschap, geldelijke bijdragen en medewerking reeds vroeger toonden, aan te sporen, op den door hen betreden weg te blijven volharden, en ook anderen door overtuiging, maar geenszins door overreding, te doen deelnemen in eene maatschappij, wier lof door mij niet naar waarde kan worden verkondigd.
Schenkt mij dan, G.T., voor eenige oogenblikken uwe, mij reeds meermalen betoonde, veel toegevende en zoo zeer gewenschte aandacht, wanneer ik u, I. wensch bezig te houden met eene zeer korte schets der inrigting van het Nederlandsch Genootschap tot zedelijke verbetering der gevangenen, ten einde u, II. op te geven, wat het Genootschap door deszelfs bemoeijingen reeds heeft tot stand gebragt en nog wenscht tot stand te brengen, om ten slotte, III. diegenen uwer, welke het lidmaatschap in genoemd Genootschap nog niet hebben aanvaard, tot de aanvaarding van hetzelve door een enkel woord van opwekking aan te moedigen.
I. Het Nederlandsch Genootschap tot zedelijke verbetering der gevangenen werd in den jare 1823 opgerigt, met het tweeledig doel:
1o. Om de gevangenen door den invloed der godsdienst en door andere gepaste middelen tot betere menschen te vormen, en als zoodanig aan de maatschappij terug te geven; en
2o. Om die ontslagenen, welke gedurende hunne gevangenisstraf blijken hebben gegeven van zedelijke verbetering en van hun ernstig voornemen om een eerlijk levensgedrag in de maatschappij te leiden, behulpzaam te zijn in het verkrijgen van eenen geschikten stand, waarin zij het levensonderhoud kunnen vinden.
Dit zoo nuttige en loffelijke Genootschap telt thans ruim 3000 leden, welke jaarlijks eene toelage betalen van f 2-60, en op alle plaatsen, voornamelijk waar gevan-
{==365==} {>>pagina-aanduiding<<}
genissen aanwezig zijn, afdeelingen hebben. Overal elders, waar geene afdeelingen bestaan, zijn Correspondenten benoemd. Het hoofdbestuur des Genootschaps, uit 11 tot 13 leden bestaande, is te Amsterdam gevestigd, terwijl iedere afdeeling ook een bijzonder bestuur heeft. De algemeene vergadering wordt jaarlijks te Amsterdam gehouden op den tweeden Donderdag der maand Mei, door de afgevaardigden der verschillende afdeelingen in vereeniging met het hoofdbestuur.
Ten einde deszelfs doel te bereiken, en den gevangenen arbeid, zoowel als godsdienstig en lager onderwijs te geven, vereenigt het bestuur zijne pogingen met die der regering in die gevangenissen, in welke in het geven van werk en godsdienstig en ander onderwijs van gouvernementswege wordt voorzien, en zoekt beiden in andere gevangenissen, waar die voorziening geene plaats vindt, zelf op eigene kosten te bezorgen. Het loon voor den arbeid wordt, na aftrek van de waarde der door het Genootschap geleverde grondstoffen, aan de gevangenen gedeeltelijk uitgekeerd, gedeeltelijk in hunne uitgaanskas gestort, overeenkomstig hunne behoefte en op zoodanige wijze, als voor hen het voordeeligst wordt geacht. Het Genootschap stelt meesters in de gevangenissen aan, in plaatsen waar die ontbreken, deelt boeken uit, bekroont nuttige geschriften, verleent aanmoediging en ondersteuning, en zoekt den zedelijken toestand der gevangenen en ontslagenen op alle wijzen te verbeteren.
Ten aanzien dergenen, wier straftijd ten einde loopt, worden de besturen der verschillende afdeelingen zoo vroegtijdig mogelijk onderrigt omtrent het tijdstip van hun ontslag, en toonen zij zich geneigd om op den goeden weg terug te keeren en verdere deelneming niet onwaardig te zijn, tracht het Genootschap van dat tijdstip af aan, hetzij in het distrikt der gevangenis, waaruit zij zijn ontslagen, hetzij in dat eener andere afdeeling, hun eene gelegenheid aan de hand te doen om eerlijk aan den kost te komen.
Wanneer het bestuur eener afdeeling zich eenen ontslagene aantrekt, voorziet het in deszelfs eerste en drin-
{==366==} {>>pagina-aanduiding<<}
gendste behoefte, en besteedt daartoe in de eerste plaats het bedrag zijner uitgaanskas, indien deze aanwezig is, of anders, bij gebrek aan dezelve, een voorschot uit de kas der afdeeling, hetwelk echter de som van f 25-: niet mag te boven gaan.
Het Genootschap neemt alle mogelijke maatregelen om zorg te dragen, dat van deze hulp een goed gebruik wordt gemaakt, houdt door middel van het bestuur der afdeeling, of van den correspondent der gemeente, waar de gevangene is ontslagen of zich gevestigd heeft, een wakend oog over al zijne handelingen, en doet omtrent dit alles behoorlijk aanteekening houden.
De geldmiddelen, waarmede deze uitgaven gedekt worden, zijn de opbrengsten, deels van de gewone, deels van de buitengewone toelagen der leden, deels van de giften, welke jaarlijks door de besturen der afdeelingen of door de correspondenten worden ontvangen, en vervolgens in de kas van het hoofdbestuur worden overgestort, deels eindelijk uit eene jaarlijksche bijdrage van Z.K.H. den Prins van Oranje, terwijl de beschikbare gelden, mitsgaders alle giften en erfmakingen, tot een vast kapitaal worden aangelegd, hetwelk op het Grootboek is ingeschreven, welks renten ten bate van de algemeene kas des Genootschaps verstrekken.
Zietdaar, M.H., de hoofdbepalingen van het reglement van het Nederlandsch Genootschap tot zedelijke verbetering der gevangenen, welke mededeeling ik met grond mag verwachten, dat diegenen uwer, welke minder bekend zijn met het voortreffelijke Genootschap, noch onwelkom, noch ongevallig zijn kan, en u reeds aanvankelijk eenen goeden dunk van deszelfs bemoeijingen heeft doen opvatten; maar wij willen dien goeden indruk op uw hart nog versterken, door u van de gelukkige gevolgen, welke deze vereeniging reeds van haren arbeid gezien heeft, een kort verslag te geven, en u alzoo
II. aan te toonen, wat reeds door ons Genootschap is tot stand gebragt, en wat hetzelve nog wenscht tot stand te brengen.

{==367==} {>>pagina-aanduiding<<}

Toen de Heeren w.h. suringar van Leeuwarden, thans te Amsterdam woonachtig, w.h. warnsinck, bz. van Amsterdam, en j.l. nierstrasz van Rotterdam, oprigters van het Nederlandsch Genootschap tot zedelijke verbetering der gevangenen, er het plan toe ontworpen en gevormd hadden, besloten zij hun voornemen aan de goedkeuring van Z.M. den Koning te onderwerpen, die hetzelve bij Besluit van den 6 October 1823 billijkte. Den 12 November deszelfden jaars werd het hoofdbestuur te Amsterdam gevestigd. De betrekkingen, welke van dien tijd af aan tusschen het Gouvernement en het bestuur des Genootschaps stand grepen, verleenden aan de leden van dit laatste den vrijen toegang tot de gevangenissen, en de gelegenheid zich met de tuchtelingen te onderhouden. De Gouverneurs der provinciën gaven hun verlangen en hunne bereidwilligheid te kennen, om zoo veel mogelijk tot den goeden uitslag dezer onderneming mede te werken, terwijl de algemeene administratie der gevangenissen van het Genootschap eene opgave begeerde van de verbeteringen, welke men wenschte te zien ingevoerd; waarop het hoofdbestuur een rapport inleverde, behelzende den voorslag tot:
1o. Het van elkander scheiden en in verschillende klassen afdeelen van alle gevangenen naar het geslacht, den ouderdom en naar mate van schuld.
2o. Het nemen van maatregelen om aan allen, zonder onderscheid, eenen geregelden en zoo veel mogelijk onafgebroken' arbeid te verschaffen.
3o. Het verleenen van school- en godsdienstig onderwijs aan diegenen, die het noodig hadden, voor het laatste geval met inachtneming der verschillende geloofsbelijdenissen der gevangenen, welke het Genootschap eerbiedigen moest, welke zij ook zijn mogten.
Het kwam het Genootschap al spoedig zeer noodzakelijk voor, de jeugdige gevangenen van de anderen af te scheiden. Het ontwerp alzoo, om eene afzonderlijke gevangenis voor jeugdige veroordeelden der beide geslachten in te rigten, werd in de maand November 1825 aan den Koning inge-
{==368==} {>>pagina-aanduiding<<}
leverd. Z.M. schonk daaraan dadelijk deszelfs goedkeuring, en gelastte de administratie der gevangenissen, zich met het hoofdbestuur des Genootschaps betrekkelijk de uitvoering van dat plan te verstaan.
De handelingen en beraadslagingen te dien aanzien hielden eenen geruimen tijd aan; ten laatste werd deze voorgestelde afscheiding in 1829 aangenomen. Er bleef thans nog over, een lokaal te kiezen, waarin de jeugdige gevangenen zouden worden bewaakt, en na lange weifeling viel de keuze op het voorloopig aangehouden huis van Correctie te Rotterdam, hetwelk daartoe bij Besluit van den 15 Maart 1833 werd aangewezen. Het bestuur dezer inrigting werd opgedragen aan eene commissie van administratie over de gevangenissen dier stad, welke in de maand Augustus van datzelfde jaar hare betrekking aanvaardde.
Na verloop van weinige maanden hadden bestuurders nogtans ondervonden, dat de vereeniging van jonge lieden van beide geslachten, in een en hetzelfde gesticht, waar de bestaande localiteit, niettegenstaande alle genomene voorzorgen, slechts eene gedeeltelijke afzondering kon toelaten, als schadelijk voor de goede zeden behoorde te worden gehouden, en deed dus den voorslag, om de reeds bestaande of gevreesde nadeelen, door de verplaatsing der vrouwelijke of mannelijke jeugdige gevangenen naar elders, te doen ophouden of te voorkomen. Ten gevolge hiervan werd den 17 Januarij 1836 besloten, de vrouwelijke jeugdige veroordeelden naar Amsterdam te verplaatsen, en aldaar in een afgezonderd gedeelte van het Huis van Arrest en Justitie op te sluiten, hetgeen dan ook den 25 September van dat jaar werkelijk plaats had.
De moeijelijkheid om aan gevangenen, die slechts voor weinige weken of maanden waren opgesloten, en alzoo gewoonlijk naar de Huizen van Arrest worden overgebragt, werk te verschaffen, deed in 1836 eene levendige briefwisseling tusschen de administratie der gevangenissen en het hoofdbestuur des Genootschaps ontstaan; in welke moeijelijkheid eindelijk zoo veel mogelijk werd voorzien,

{==369==} {>>pagina-aanduiding<<}
ten gevolge waarvan, dank zij der medewerking en bemoeijingen van het Genootschap, het invoeren van arbeid in de Huizen van Burgerlijke en Militaire verzekering te Utrecht, Arnhem, Groningen en Leeuwarden eenen aanvang nam.
De plaatselijke gesteldheid en inrigting onzer tegenwoordige gevangenissen maakte het den bestuurderen van het Genootschap tot zedelijke verbetering der gevangenen hoogst moeijelijk, zich met de gevangenen afzonderlijk bezig te houden. Ten einde zoo veel mogelijk aan dit bezwaar te gemoet te komen, en daarin te voorzien, en de vermaningen, welke zoo vele kundige, brave, godsdienstige en regtschapene mannen hun zoo gaarne geven wilden, evenwel ingang te doen vinden, werd besloten de toevlugt tot boeken te nemen, die men, en wel in de eerste plaats den Bijbel, benevens opzettelijk voor de gevangenen bestemde kleine geschriften, door welker verspreiding zich onze maatschappij tot nut van 't algemeen zoo verdienstelijk gemaakt heeft, en nog maakt, onder de tuchtelingen uitdeelt.
Onder deze werken is er een, hetwelk hier eene opzettelijke vermelding verdient, namelijk: het zedekundig en godsdienstig Handboek voor gevangenen, geschikt voor zon- en feestdagen, door den verdienstelijken en achtingwaardigen suringar, een man, die in alles, wat gevangenissen en gevangenen betreft, als is doorkneed, en die opentlijk verklaarde, dat ‘hij alles wat hij van gevangenissen en gevangenen wist, in de gevangenis en van gevangenen en van ontslagenen had geleerd,’ en die uit eigene beweging, uit eigene roeping, uit zuivere menschenmin, om zoo veel in zijn vermogen was bevorderlijk te zijn aan eene goede hervorming van het gevangeniswezen in ons vaderland, de navolgende gevangenissen, boven en behalve die van Nederland, heeft onderzocht en vergeleken, als: te Antwerpen de voormalige Bagno's, St. Bernard, Aalst en Gent in België, te Kleef, Elberfeld, Dusseldorp, Aken, Keulen, Berlijn, Spandau, en Neuschatel in Pruisen; te Ebersbach en Nassau-Dietz in het

{==370==} {>>pagina-aanduiding<<}
Hertogdom Nassau; te Ludwigsburg in Wurtenberg; te Bamberg, Würzburg, Lichtenau en Munchen in Beijeren; te Manheim in Baden; te Kaiserslautern, Spiers, Frankenthal, Landan en Tweebruggen in Rijnbeijeren; te Koppenhagen in Denemarken; te Stokholm, Karlscrona en Norköping in Zweden; te Bazel, Zurich, Bern, Lausanne en Genève in Zwitserland; te Frankfort aan den Mein; te Hamburg; te Darmstad en Marienschloss in Hessen-Darmstad; te Kassel en Marburg in Hessen-Kassel; te Weimar in Saksen-Weimar-Eisenach; te Linz in Oostenrijk; - een man, die nog jaarlijks vele gevangenissen in vreemde landen ten nutte zijner gevallene evenmenschen bezoekt, om alzoo ook in dit opzigt in ons vaderland de waarheid aan het licht te brengen.
Het uitdeelen en verspreiden van zoo vele nuttige boeken en geschriften onder de gevangenen zou evenwel een geheel nutteloos werk zijn, zoo zij niet tevens in staat waren dezelve te lezen. Ten einde aan die onwetendheid der meesten te hulp te komen, stelde het Gouvernement bij de hoofdgevangenissen des Rijks godsdienst- en schoolonderwijzers aan, doch nam dienzelfden maatregel niet voor de gevangenissen van den tweeden rang; weshalve het loffelijke Genootschap tot zedelijke verbetering der gevangenen, aan deszelfs roeping en voornemen getrouw, besloot deze leemte aan te vullen, door ook aldaar zoowel aan de kinderen als aan volwassenen de gelegenheid te verschaffen tot het ontvangen van godsdienstig- en schoolonderwijs, hetgeen dan ook werkelijk geschiedde, terwijl wij ons dienaangaande in de beste uitkomsten mogen verheugen; en wie uwer, G.T., zal het in twijfel trekken, dat deze kundigheden het allereerst en het allermeest tot verlichting en beschaving bijdragen, en alzoo als eene der eerste grondslagen tot verbetering van gevangenen moeten gehouden worden? Zeer zeker niemand, want indien het eene waarheid is, dat de meeste misdaden uit eene verwaarloosde opvoeding ontstaan, dan voorzeker zal ook het gebrek aan godsdienstkennis en aan bekwaamheid in lezen en schrijven daartoe te rekenen zijn.

{==371==} {>>pagina-aanduiding<<}

Twee belangrijke ontwerpen hielden daarenboven de aandacht van het Genootschap in ruime mate bezig, hoewel men dezelve tot op den huidigen dag ongelukkiger wijze nog niet heeft kunnen verwezentlijken; vooreerst: ‘of en in hoeverre een algemeen werkend middel, waardoor aan de ontslagenen, die zich deze zorg zouden hebben waardig gemaakt, bij hunnen terugkeer in de maatschappij al aanstonds werk zou kunnen worden verschaft, zou te vinden zijn in een stelsel van Kolonisatie voor ontslagene gevangenen, behoorlijk gewijzigd en in overeenstemming gebragt met het menschlievend doel en de zedelijke strekking van het Genootschap?’ en ten anderen: ‘Of men niet een of meer huizen zoude kunnen openstellen, geschikt tot eerste en tijdelijke toevlugt voor gevangenen, die bij het herkrijgen hunner vrijheid nog niet dadelijk gelegenheid zien om zich werk te verschaffen, en van alle hulpmiddelen zijn verstoken?’ - Bij gemis dezer twee groote instellingen heeft het Genootschap intusschen reeds overeenkomsten met bijzondere personen getroffen, om eenige uit de gevangenissen ontslagene jonge lieden tot den veldarbeid te gebruiken, en heeft er velen deels op koopvaardijschepen, deels in fabrijken, magazijnen, op winkels en in huisdiensten geplaatst. - Het Genootschap verleent verder aan een aantal gevangenen, bij hunnen terugkeer in de maatschappij, het noodige voorschot, gelijk wij reeds gezien hebben, om hun vorig bedrijf weder te kunnen opnemen, of voorziet hen van gereedschappen, ter uitoefening van hun vorig handwerk, of van dat, hetwelk zij in de gevangenis hebben aangeleerd.

(Het vervolg en slot hierna.)





De Algerijnsche Sahara.

De Sahara is naar haren aard in drie verschillende deelen onderscheiden: de bewoonde, de bewoonbare en de door de natuur tot eene altoosdurende woestijn bestemde streek.

{==372==} {>>pagina-aanduiding<<}

De eerste heet Fiafi. Het is een oasis, die, rondom bronnen en waterputten, in de schaduw van palmboomen voor de zonnehitte en den simoum beschut, haren bewoneren tot eene aangename verblijfplaats dient.
Kifar is de bewoonbare streek, eene zandige en eenvormige vlakte, die zich echter, na den weldadigen winterregen, in de lente met een groen gewaad van voederplanten bekleedt. De zwervende stammen slaan hier hunne tenten op en leven er met hunne kudden, tot dat de gloed der zomerzon hen naar de oasis drijft, of wel naar het Algerijnsche landschap Tell.
Falat is de derde streek, de grenzenlooze, dorre woestijn, de stuivende zandzee, door welke de karavanen langzaam henentrekken, maar die den mensch noch levensonderhoud biedt, noch ook beschutting tegen Afrika's brandende zon.
De oasis ligt tusschen den 36sten en 29sten graad noorder breedte; zuidelijker verliezen zich de groene eilandsplekken in de onmetelijke wildernis bijna geheel, en tot aan den ons onbekenden archipel van Soudan vindt men er geene hoegenaamd meer. Werkelijk zijn wij, van den 29sten graad N.B. af aan, in de opene woestijn. De gebergten, welken de Tonares onder den 27sten graad bewonen, geven eenig leven aan de landstreek en maken haar minder eentoonig. Verderop zijn wij weder in Falat, tot dat wij aan het land der Negers komen, waar het plantenrijk zich, op hooger liggende aardruggen en langs waterstroomen, op nieuw vertoont.
De schoonste en liefelijkste oasis der Sahara is die van Nefta. Hare tuinen betooveren den wandelaar; hare china'sappelen, zoete limoenen en dadels zijn de beste vruchten uit geheel het regentschap Tunis; bijna alle vrouwen behooren er tot de uitstekendste schoonheden van het Oosten, en de rijke dames, welke zich nimmer aan den zonnegloed blootstellen, zijn zoo blank als de Mauritanische.
In de Sahara is de eerste, en men zou bijna kunnen zeggen eenige voorwaarde van het dierlijk en plantenleven, water. Deze streek heeft in haren boezem onderaardsche

{==373==} {>>pagina-aanduiding<<}
waterkommen, die bronnen en fonteinen onderhouden. Houden de bewoners den watervoorraad hunner bronnen voor ontoereikend, of vreezen zij voor volstrekt watergebrek, zoo graven zij Artezische putten. Die putten zijn vierkant en, naar verzekering der inboorlingen, honderd manslengten diep. Een eenig werkman is genoeg om ze te ontginnen. Naarmate het werk voortgaat, schoort de graver den grond met vier kruiselings gelegde palmboomstammen. Zoodra de zwarte kleur en de vochtigheid der aardspecie de nabijheid van het water verraden, stopt de arbeider zich neus en ooren met was, om door de kracht van het opwellende water niet verstikt te worden; vervolgens bindt hij zich een touw om het lijf, geeft aan zijne makkers boven een teeken, en maakt zich gereed, om de laatste hand aan het werk te leggen. Een duchtige slag met het houweel verbrijzelt den dunnen wand, die het water nog gevangen hield; de Artezische straal dringt zegevierend naar boven, en zijn geweld is dikwijls zoo sterk, dat de arme werkman, ondanks al zijne voorzorgen, stikt, eer men hem uit het donker hol kan ophalen.
Is echter het werk zoo verre geslaagd, dan heeft men ook eene altoosdurende, onuitputtelijke waterbron. Het kostbaar vocht wordt door uitgehoolde palmboomstammen naar de tuinen van het dorp geleid. Elk inwoner der oasis heeft, als mede-eigenaar, regt op een of twee uren besproeijing. Deze tijd wordt naauwkeurig afgemeten door middel van een' zandlooper, welke door een' man gehouden wordt, die aan den besproeijingsduiker staat en op het bepaalde tijdstip de schuif opent of sluit. Dit gebruik herinnert aan een dergelijk bij de oude Peruanen. Onder de regering der Incas was de waterverdeeling er op gelijken voet geregeld. Allen ontvingen, op hunne beurt, de hoeveelheid waters, welke zij volstrekt noodig hadden en niet meer. Een onverbiddelijke geest van gelijkheid heerschte bij deze verdeelingen.
Bezwaarlijk kan men zich een denkbeeld vormen van de ongemeene vruchtbaarheid, welke het water in de oasis te weeg brengt. De tuinen in sommige dorpen der Sahara

{==374==} {>>pagina-aanduiding<<}
zien er uit als digt begroeide bosschen; door elkander staan er peren-, abrikozen-, grenaat-, vijgen- en amandelboomen, aaneenverbonden door de groene ranken van den wijnstok, die, zich om stam en takken slingerende, de toppen met een' sierlijken bladerbos kroont. Moesgroenten worden zorgvuldiger gekweekt en even zoo de dadels. Deze laatsten vormen het voorname voedsel der zwervende en der huiszittende bewoners van de Sahara. De oasis van Tougourt alleen brengt er eene ontelbare menigte van voort. Dadels zijn het brood der woestijn, het leven van den armen Arabier. Evenwel moet men, wil men zich niet aan ziekten blootstellen, die zelfs doodelijk kunnen worden, de dadels nimmer eten zonder melk, broodkoeken, kaas of koeskoessoe.
Met welk eene zorg en liefde behandelt niet de bewoner der Sahara zijne dadelboomen; het zijn als 't ware zijne meestbeminde kinderen. Van den dag af aan, waarop hij ze, als zwakke plantloten, in den grond gezet heeft, tot op het oogenblik dat zij, wegens onvruchtbaarheid des ouderdoms, aan de bijl worden overgeleverd, bewaakt en beschut hij al de tijdperken hunner ontwikkeling. Inzonderheid wordt de vrouwelijke dadelboom geacht en geëerd; want deze is het, die de vruchten geeft, terwijl de mannelijke door de natuur slechts tot de bevruchting bestemd is. Wanneer de mannelijke dadelboom bloeit, neemt de hovenier er een' tak met bloemen van af en bindt dien aan de takken van den vrouwelijken; meer is niet noodig. De vruchten worden in November geoogst. Men stapelt ze in pakhuizen opeen, waarin goten aangebragt zijn, die het suikersap ontvangen en verder voeren. Droog geworden, kunnen de dadels tien tot twaalf jaren bewaard worden. Het uitschot wordt, met garst en gras vermengd, aan de kameelen, muilezels en paarden tot voeder gegeven. Wat dan nog overblijft, wordt naar Algiers en Europa verzonden, waar de liefhebbers van zoetigheid behagelijk smullen van hetgeen de drommedarissen overgelaten hebben.
In den omtrek van Biskra, de hoofdstad der Ziban, beslaat de dadelbouw niet minder dan twintigduizend bun-
{==375==} {>>pagina-aanduiding<<}
ders land. Ook zijn de dadels een van de voornaamste handelsartikelen van dat gewest; iets, waarvan men zich op de groote markt van Temania kan overtuigen. Bij het begin der lente verzamelen de stammen der Sahara zich bij Outaia, en trekken naar het landschap Tell, om aldaar hunnen ruilhandel te voeren. De meesten dier stammen nemen met hunne talrijke kudden den weg door het land der Ziban. Terwijl nu de met dadels en andere levensmiddelen beladene treinen kameelen naar het Tell trekken, van waar zij graan terugbrengen, slaan de reizigers op de frissche weidegronden hunne tenten op, en wachten er op de komst der boeren uit het Tell, die onder hen maaijers komen aanwerven. Na den oogst begeven de stammen zich naar de markt van Temania, alwaar zij bij hunne komst de Smala van den Scheik-El-Arab aantreffen. Dit opperhoofd plant, op eenen door hem bepaalden dag, zijne vaan op den top van den nabijgelegen berg, en omroepers verkondigen, dat de markt geopend is. Te gelijker tijd berigten afgezondene boden aan de stammen, die naar het Tell voortgetrokken zijn, van den anderen kant der Ziban het gewenschte nieuws. Binnen weinige dagen vormt zich een waar marktleger, werwaarts de bevolking uit de woestijn en uit het noorden zamenvloeit. Opmerkelijk is het, dat stammen, die sedert tien of twaalf jaren, ten gevolge van den oorlog, aan dit verkeer geen deel genomen hadden, de eene voor, de andere na, weder op de markt van Temania verschijnen. Het is eene uitgemaakte zaak, dat de bewoners der Sahara veel minder weêrzin tegen de Franschen koesteren, dan
die van het Algerijnsche Tell, hetzij omdat winzucht bij hen de overhand heeft, hetzij omdat godsdienstvooroordeelen minder invloed over hen oefenen. Overigens erkennen de zuidelijke bewoners, dat de Franschen hunne opperheeren geworden zijn, wijl deze zich in bezit van het land bevinden, waaruit zij bij uitsluiting hun graan trekken. ‘De grond van het Tell is onze moeder,’ zeggen zij in hunne beeldrijke taal; ‘hij, aan wien zij huwt, is onze vader.’ En zij voegen er bij: ‘Wij kunnen noch Muzelmannen, noch Joden, noch Christenen

{==376==} {>>pagina-aanduiding<<}
zijn; wij zijn de gedwongene vrienden van onzen buik.’ Zeker, nooit is de leer der stoffelijke belangen met meer kracht uitgedrukt geworden!
Wij hebben van de oasis van Tougourt gewag gemaakt. Niets is zoo aanlokkelijk als de nopens dat land, tot hetwelk de verovering van Biskra den Franschen den weg gebaand heeft, ontvangene berigten. De in de vlakte gelegene hoofdplaats heeft vijf- tot zeshonderd huizen. De inwoners zijn, ten gevolge der gedurige vermenging van het blanke en het zwarte menschenras, eene basterdsoort uit beide. Men telt er slechts zestig blanke gezinnen, welker voorouders, volgens de overlevering, Joden waren. De tegenwoordige Scheik of Sultan van Tougourt is een kind van twaalf jaren, abd-er-rhaman-bou-lifa geheeten. Zijne moeder, lella-aihouch, regeert onder zijnen naam, hetgeen iets ongewoons in een Muzelmansch land is. De inwoners noemen deze vrouw de Khalifah (Stedehouder) van den Scheik. Zij prijzen hare bekwaamheden, doch geven te verstaan, dat hare zeden niet voorbeeldig streng zijn. Volgens hen heeft zij haren eersten lieveling uit minnenijd doen dooden en hem terstond daarop door een' ander vervangen. Het zwaarste verwijt echter, dat zij haar doen, is, dat zij zich door het rooken van hachich dronken maakt, hetgeen in hunne oogen eene onvergeeflijke misdaad is. Waarom gaan deze brave woestijnbewoners niet naar China!
De kleine landsvader, die den titel van Scheik draagt, behoeft de onbeperktste despoten niet te benijden. Om tot zijne Kasbah te geraken, welke hij bij voorkeur bewoont, moet men door zeven deuren gaan, waarvan elke door twee van top tot teen gewapende Negers bewaakt wordt. In dit paleis zijn zijne ontzettende schatten, zijne vier gemalinnen en zijne honderd bijwijven, hetwelk voor den kleinen Sultan wel als bewijs van vroegrijpte gelden kan, opgesloten. Vijftig Negers te paard maken zijne eerewacht uit, en zijn toereikend om alle onbeschaamde nieuwsgierigen met stokslagen te verwijderen, wanneer het den Sultan behaagt zijne kleine vesting te verlaten. De

{==377==} {>>pagina-aanduiding<<}
zes Arabische stammen, die in de nabuurschap der hoofdstad leven, kunnen zeven- tot achthonderd ruiters leveren. Zijne Majesteit toont zijn doorluchtig knapengezigt alleen des Vrijdags. Wanneer hij in zijnen tuin wandelt, trekt zijne muzijk, die uit oboïsten en trommelslagers bestaat, voor hem uit, en men kan begrijpen, dat dit orkest het beste van geheel de wereld is, om echte kattenmuzijk te leveren. Twee slaven houden de stijgbeugels van den Scheik, en een parasoldrager beschermt het aangezigt van den jongen despoot tegen de zonnchitte. Op het feest van den Profeet begeeft zich abd-er-rhaman-bou-lifa godsdienstiglijk naar het graf van den heiligen Marabout sidi-abd-el-selam. Hij is alsdan door een geleide van ruiters en voetknechten omgeven; voor hem uit leiden slaven twee rijkgetuigde paarden, die zadels van brokaat hebben en gouden ringen in de ooren en aan de beenen dragen. De weelde van den kleinen autocraat voedt zich uit talrijke en ruim stroomende bronnen. Behalve de tienden van alle levensmiddelen, trekt het prinsje alle boeten, als ook de menigerhande geschenken, welke de stammen der Sahara aan zijne voeten nederleggen, om het regt te erlangen met hunne goederen in de dorpen der oasis van Tougourt ruilhandel te mogen drijven.
Over het algemeen is Tougourt voor den handel in dit werelddeel een gewigtig punt. Ook is er het getal der vreemdelingen steeds zeer groot. Dit is niet te verwonderen; maar iets bijzonders is het, dat er zich twee Europeërs hebben nedergezet en er onder bescherming van den Sultan rustig leven. De geschiedenis dier avonturiers is kortelijk deze: Verscheidene jaren geleden had abd-er-rhaman-bou-lifa's voorganger eens lust om kanonnen te bezitten. Hij deed te Tunis vier Europesche werklieden aanwerven, die zich in staat verklaarden, hem eene geschutgieterij aan te leggen, en zich met twee vrou wen naar Tougourt begaven. Onverwijld moesten zij handen aan het werk slaan. Alles wat zij vroegen, werktuigen, metaal, arbeiders, werd hun geleverd. Toen echter de Scheik na eenigen tijd liet vernemen, hoeveel

{==378==} {>>pagina-aanduiding<<}
stukken kanon hij nu reeds bezat, en tot zijn groot leedwezen berigt kreeg, dat er nog niet een eenig gereed was, werd hij zoo gramstorig, dat hij aan ettelijke bandieten zijner getrouwe lijfwacht beval, hem de vreemde brooddieven van den hals te schaffen. De vier Europeërs werden in éénen nacht door de onverlaten overvallen, en twee hunner bleven op de plaats. De twee anderen bekeerden zich in aller ijl tot den Islam. Zij kregen nu verlof, om in de geregelde ruiterij van Tougourt te dienen, traden in het huwelijk, en namen de gewoonten van het land aan. De dochter van een dier beiden heeft, zegt men, den parasoldrager van abd-er-rhaman-bou-lifa getrouwd. Welk eene eer!
Ten slotte willen wij nog de beschrijving eener stad uit de Sahara geven. De stad R'dames is aan het regentschap Tripoli onderhoorig. Zij telt duizend huizen, die door eenen vijftien voet hoogen, met kanteelen en forten versterkten muur omgeven zijn. De gloeijende hemelstreek, waaronder R'dames ligt, de noodwendigheid om zich tegen de winden der woestijn en de brandende zonnestralen te beschutten, geven aanleiding tot de zonderlinge bouwwijze van deze stad. De huizen namelijk met hunne platte daken zijn van boven alle vereenigd en hebben dus alle te zamen een eenig doorloopend dak, waarin hier en daar openingen gelaten zijn, om de straten, die mede onder hetzelve doorgaan, lucht en licht te verschaffen. Deze straten zijn dus eigenlijk huisgangen, waarin men gezorgd heeft, dat de zon nimmer regtstreeks kan doordringen. Misschien bedoelde men, door deze zonderlinge manier van bouwen, tevens, de vrouwen nog strenger afgescheiden te houden, en dus aan de Muzelmansche jaloezij nog meerdere geruststelling te verschaffen. Op deze uitgestrekte daken bezoeken de vrouwen elkander des avonds, en het is haar niet geoorloofd, beneden in de binnenstraten af te dalen, die slechts voor de mans, de slaven en de Negerinnen bestemd zijn. Na drie ure des middags kan men er niet meer zonder lantaren over straat gaan. Een muur van de hoogte der huizen scheidt R'dames in twee bijna gelijke deelen,

{==379==} {>>pagina-aanduiding<<}
en vormt aldus twee wijken, welker inwoners, als kwade buren, die te voren soms in oorlog en bijna altijd in twist leefden, slechts door drie kleine poortjes, zoo naauw en laag, dat niet meer dan een enkel voetganger er te gelijk door kan, met elkander in gemeenschap staan. Het wederzijdsche wantrouwen is zoo groot, dat de kooplieden, uit vrees van vermoord te zullen worden, niet zelven naar de markt der stad gaan, maar er hunne slaven henen zenden. Eene staatkundige verdeeldheid heeft aan deze afscheiding de geboorte gegeven. Sedert onheugelijke tijden waren te R'dames twee geslachten in bezit der regeringsmagt; het eene heette ouled-el-hadj-amed, het andere abd-el-djellil. Omtrent tachtig jaren geleden brak tusschen hen oneenigheid uit; moord en bloedstorting namen hand over hand toe, tot eindelijk joussef, Pacha van Tripoli, als opperlandheer tusschenbeiden kwam. Zijne bemiddeling werd aangenomen, en hij besliste, dat de stad in twee deelen gesplitst zou worden, en elk dier deelen onder een opperhoofd zou staan, dat van het andere onafhankelijk zijn zou. Destijds werd de scheidsmuur, van welken wij gesproken hebben, gebouwd. Deze maatregel bewerkte eenen vrede, die sedert niet meer gestoord geworden is. In welk ander land der wereld zag men immer salomo's regtspraak op eene stad toegepast, en, wat meer is, sedert tachtig jaren volgehouden en goed bevonden?

De belangrijkste tijdstippen uit het leven van Mozart.

Mozart, den 27 Januarij van het jaar 1756 geboren, was een tijdgenoot van gluck, haydn, beethoven en weigl, van cherubini, cimarosa, clementi, piccini en salieri, van gretry en boieldieu; maar ook van klopstock, göthe, schiller, bürger, gellert en gleim; kortom, hij was een kweekeling van dat tijdvak, hetwelk zoo veel voortreffelijks en groots heeft voortgebragt, dat wij met verbazing op hetzelve terugzien, en niet begrijpen kun-
{==380==} {>>pagina-aanduiding<<}
nen, hoe zoo heerlijk een zaaisel geene duurzamer vruchten gedragen heeft.
Streng genomen, verdeelen zich over het algemeen de componisten in twee klassen; in melodisten en contrapuntisten. Mozart echter voldeed in zijne werken aan alle eischen, welke natuur en kunst, melodie en contrapunt aan de muzijk doen kunnen; en dat, wat die werken voorafgegaan was, de arbeid, dien oudere meesters ons nagelaten hebben, vormt als 't ware den grondslag, die bestemd is den zijnen te dragen. Mozart schreef niet voor een land of eene provincie alleen, ook zelfs niet voor geheel Duitschland; hij schreef voor alle volken, voor alle harten en voor elken smaak. En wat gaf hem deze tooverkracht? Dat hij nooit het ware aan het schoone, nooit het schoone aan het ware opofferde, want beide gingen bij hem hand aan hand, als twee zusters, wier neigingen allerinnigst met elkander strookten; dat hij nooit jagt maakte op hetgeen nieuw, wonderlijk, onverwacht was, derhalve nooit het oor beleedigde, en dat zich in al zijne werken eene innerlijke roeping, eene ware en eerlijke geestdrift openbaarde. Bij mozart, daar hij in alle vakken der toonkunst en der toonwetenschap het hoogste punt, waartoe onze gedachten zich verheffen kunnen, bereikte, daar hij, wat in het leven de zwaarste taak is, de grootste lasten met de geringste moeite, om zoo te spreken al spelend bewoog, vindt het woord, waarop buiten hem, in deszelfs ruimsten omvang, nog geen componist aanspraak maken kon, zijne toepassing; het woord: algemeenheid, volkomenheid!
Een bewijs, hoe vroeg reeds de goddelijke vonk van het genie tot het heilig vuur der dichtkunst kan ontgloeijen, leveren zijne eerste pogingen op het veld der compositie, die hij bereids in het vijfde jaar zijns levens, om zoo te spreken bij instinct, op het papier bragt; bij instinct, onberispelijk in vorm en zuiverheid van toonzetting. Professor fröhlich schrijft daarover in de Leipziger Allg. Zeitung (1817) aldus: ‘Eene eigenaardige rigting van denk- en vooral van gevoelskracht heeft elk genie als onwaardeerbare gift van de natuur ontvangen. De wijze nogtans, waarop beide zich ontwikkelen en volmaken, ja zelfs menigmaal eene eigene wending dier krachten, hangt veeltijds van de levensbetrekkingen des kunstenaars af. Recensent heeft het boek gezien, waarin de eerste stukken, welke mozart, die

{==381==} {>>pagina-aanduiding<<}
heros der toonkunst, in zijn vierde jaar leerde, benevens zijne eigene pogingen in zijn vijfde jaar, met zijne eigene hand staan opgeteekend. Van hoe weinig belang voor de kunst zelve deze kleine eerstelingen ook zijn mogen, vertoont zich evenwel daarin de eigenaardige rigting van dezen grooten geest, gewekt en geprikkeld door den in zijne oefeningsstukken bevatten vorm, welken hij echter op zijne eigene manier in deze zijne eerste proeven wijzigde, en welke hij, in vervolg van tijd, tot eene verbazende hoogte opvoerde.’ Een menuet, bij voorbeeld, werd door hem in Januarij 1762, dus in den ouderdom van nog niet volkomen zes jaren, gecomponeerd, en in zijn zevende jaar schreef hij te Parijs twee sonaten, welke hij aan de Gravin de tessé opdroeg. In de opdragt leest men: Par j.g.w. (*) mozart, de Saltzbourg, agé de sept ans, oeuvre second (†).
Nissen zegt: Vóór den tijd, dat hij muzijk kende, was het zeer levendige kind op alle kinderachtige verlustiging zoo gezet, dat hij eten en drinken en al het overige daarvoor kon vergeten. Overal echter vertoonde zich zijn liefhebbend, teeder en levendig gevoel, zoodat hij de genen, die zich met hem bezig hielden, wel tienmaal op éénen dag vroeg, of zij hem liefhadden? en wanneer men hem dan die vraag in scherts met neen beantwoordde, schoten hem terstond de tranen in de oogen. Maar van den tijd af aan, dat de eerste atomen der toonkunst bij hem in beweging raakten, verloor hij allen smaak voor de gewone tijdverdrijven der kindschheid, en zouden hem zijne spelen nog eenigermate belang inboezemen, zoo moesten zij van muzijk verzeld gaan. In deze jaren was hij bij uitstek leerzaam en,

{==382==} {>>pagina-aanduiding<<}
even als voor de muzijk, ook voor andere wetenschappen vatbaar; zoo maakte hem de met toon- en kleuren-zin naauw verbonden getallen-zin tot eenen uitmuntenden rekenaar, en een tijdlang legde hij zich op de cijferkunst met denzelfden ijver toe, welken hij aan de muzijk besteedde, in dier voege, dat hij daarvoor al het andere, zelfs de muzijk, eene wijl scheen te vergeten. Bij voorbeeld, toen hij leerde rekenen, waren tafels, stoelen en wanden, ja zelfs de vloer, door hem met eijfers vol geschreven. Vurig van aard, gelijk hij was, gaf hij zich ligt aan alle aandoeningen over, en zeer wel zou hij, bij zulk een temperament, op dwaalwegen hebben kunnen geraken, zoo niet eene uitmuntende opvoeding hem daarvoor behoed had. Maar hierdoor verkreeg de muzijk weldra bij hem weder de overhand, en vandaar de verwonderlijk snelle ontwikkeling van zijnen toonzin, die zelfs zijnen vader verbaasde.’ - Dusverre nissen.
Was de snelle ontwikkeling van mozart's geest en zijne zelfstandigheid aan een wonder gelijk, zoo was het er geen minder, dat hij, bij al de gunstbetooningen der grooten, bij de geestdrift der edelste mannen van dien tijd - onder welke ook gellert geteld werd - bij den wierook, dien het publiek hem toezwaaide, zonder hoogmoed en laatdunkendheid gebleven is. Als kind, als opwassende knaap was hij gewend slechts salon- en hoflucht in te ademen, slechts omgeven van pracht, etiquette en vleijerij te zijn. Men bezong hem, portretteerde hem, sloeg op hem medailles en overhoopte hem met geschenken. Men noemde hem het wonder van Europa. Desniettegenstaande bleef zijne ziel rein, natuurlijk, en gevoelde hij zich slechts dàn gelukkig, wanneer hij voor kunstkenners spelen kon. Het in hem levende dichterlijke beginsel beschermde hem tegen het bederf. Een trek, welke het kind mozart bijzonder kenmerkt, was die eener dweepende phantasie, waarmede hij zich op zijne reizen een koningrijk schiep, dat hij Rücken noemde. Zijne verbeeldingskracht bevolkte het met de zonderlingste schepselen, plaatste er steden en vlekken in, aan welke hij verzonnen namen gaf. Zichzelven maakte hij tot koning van dit zonderlinge rijk. Reeds toenmaals kiemden dus misschien in zijnen geest de wonderlijke verbeeldingswerkingen, die naderhand eener Tooverfluit het aanzijn gaven.

{==383==} {>>pagina-aanduiding<<}

Wij willen thans de baan zijner kindschheid verlaten, om enkele momenten uit zijn, door zoo vele en zoo verschillende lotgevallen bewogen leven op te nemen; tot deze behooren:
De verschijning zijner eerste komische operetten Bastien et Bastienne en la Finta simplice, in zijn twaalfde jaar, naardien zij in hem de eerste dramatische denkbeelden te voorschijn riepen; zijne eerste Italiaansche reis, met derzelver invloed op zijnen lateren stijl en op de betere rigting van den kunstsmaak der Duitschers; daar men reeds toen geneigd was Italië voor den zetel der echte toonkunst te houden; de nijd der Italiaansche componisten, aan welker hoofd salieri stond, en de voorbeeldelooze chicanes der Weener muzikanten, welke zijne eerzucht deden ontbranden, zijnen wil verstaalden en hem zelfstandigheid gaven; zijn roof van het Miserere uit de Sixtijnsche kapel te Rome, welk stuk hij uit zijn geheugen opschreef, eene aan het fabelachtige grenzende daadzaak; zijne verheffing tot Ridder door den Paus, en zijne opneming in de philharmonische Akademie te Bologna. (Hij moest, in tegenwoordigheid van alle censoren en alle leden, eene vierstemmige antiphona schrijven, welken proefarbeid hij in een half uur tijds volbragt. Beide triomfen behaalde hij als veertienjarige knaap (*). Voorts het eigenlijke openen zijner dramatische loopbaan met de opera Mithridate te Milaan, welke hij almede in zijn veertiende jaar schreef, en welker muzijk, ofschoon de kritiek ze barbaarsch noemde, eene met geestdrift omhelsde revolutie onder de toonkunstenaars te weeg bragt en den grondslag tot zijnen roem in Italië legde; de verschijning van den Idomeneo te Munchen in 1780, als overgang tot zijne klassische periode,
en de Schaking uit het Serail te Weenen in 1782, welke laatste hij als bruidegom schreef; vervolgens zijne verbindtenis met constance en haar invloed op deze opera, want in de gezangen van belmonte ademt de volle gloed van den zesentwintigjarigen man. (Deze beide Opera's, Idomeneo en de Schaking, zijn als overgangen van eenen ouderen tot eenen nieuweren tijd en als twee verschillende rigtingen van den smaak te beschouwen.) Verder de verschijning

{==384==} {>>pagina-aanduiding<<}
van den Don Juan (*) te Weenen in 1787, waarvan de critici uit dien tijd den stijl gezwollen en opgepropt noemden. ‘Maar het zijn de Bohemers, die mij verstaan,’ sprak mozart; (even zoo berispte destijds de kritiek de moeijelijke muzijk van den Figaro) zijne vrijwillige armoede in dienst van den Keizer, niettegenstaande de aanbiedingen van het Pruissische hof, een der edelste, hem kenmerkende trekken; en eindelijk zijne zwanengezangen de Tooverfluit (†), Titus (§) en het Requiem, welks geheimzinnig ontstaan een romantisch, ongelukkig tevens hoogst tragisch tijdsgewricht uit mozart's leven vormt.
Met het vermelden dezer gebeurtenissen hebben wij misschien de meest uitstekende tijdpunten uit mozart's leven herinnerd. Ten slotte zij het ons vergund, nog van eenige trekken gewag te maken, die den grooten man inniger dan andere kenmerken.
Liefde tot de muzijk was reeds in zijne vroegste kindschheid de oorsprong van al wat hij verrigtte; hij verbond haar met zijne spelen en ook met de genegenheid, welke hij zijnen ouders toedroeg. Zoo zong hij, eer hij ging slapen, zijnen vader, die hem dan op eenen stoel moest zetten, eene door hem gecomponeerde melodie voor, waarbij de vader dan de tweede stem zong, waarna de kleine mozart zich hoogst vergenoegd naar bed begaf. Deze grap heeft hij tot in zijn tiende jaar volgehouden.
Speelde hij aan eenig vorstenhof, zoo was reeds de zesjarige knaap verlegen, wanneer er geene kunstenaars van het vak tegenwoordig waren, en eens moest wagenseil ge-
{==385==} {>>pagina-aanduiding<<}
haald worden, om hem de muzijkbladen om te slaan, hoezeer de Keizer achter hem stond.
Mozart's zuster herinnert zich, dat Madame de pompadour eens te Versailles den kleinen muzijkkunstenaar op de tafel deed plaatsen, en dat hij zich naar haar toeboog om haar te kussen, hetgeen zij echter afweerde, waarop hij met toornige verontwaardiging vroeg: ‘Wat verbeeldt die dame zich wel, dat zij mij niet kussen wil? De Keizer heeft mij wel gekust!’
Joseph haydn zeî aan het keizerlijke hof te Weenen, toen men zich met vragen over mozart als uitgeput had: ‘Ik kan het geschil niet beslissen, maar dit weet ik, dat mozart de grootste componist is, dien de wereld thans bezit.’ Even zoo uit zich mozart's eerbied voor haydn in de woorden: ‘Van hem heb ik eerst geleerd, hoe men quartetten schrijven moet.’
Hoog schatte hij ook händel, in wiens manier hij, tot eer van dien componist, gelijk bekend is, de aria der elvire in Don Juan schreef: Ah fuggi il traditor! welke nogtans zelden gezongen wordt. Van hasse en graun hield hij minder, maar des te meer van jomelli. ‘Die man,’ zeî hij, ‘heeft zijn vak, waaruit wij allen hem niet verdringen kunnen. Alleen had hij geene kerkmuzijk in den ouden stijl moeten schrijven. Hij heeft zichzelven verdrongen.’ Op hoe vele componisten van onzen tijd zijn die woorden niet toepasselijk? Hoe velen verdringen zich niet zelven, omdat zij niet in hunne spheer blijven?
Van den toen alles betooverenden martin zeide hij: ‘Veel is inderdaad regt aardig, maar over tien jaren zal geen mensch er meer naar vragen.’ Hij heeft naar waarheid geprofeteerd.
Gulden woorden spreekt hij, wanneer hij zijnen toorn lucht geeft over het verknoeijen zijner compositiën, en met name over de te snelle tempi: ‘Daardoor, meenen zij nu, komt er vuur in. Ja, wanneer het vuur niet in de compositie steekt, zal het er door jagen niet in gebragt worden.’ Van de Italiaansche zangers zegt hij: ‘Zij jagen of trilleren en verkringelen, omdat zij niet studeren en geenen toon houden noch aanhouden kunnen, en - onze lieve landsluî, de Duitschers, doen het hun na!’
Zie hier hoe hij zich uitlaat over de groote aria van constance, ter gelegenheid dat hij er eene verbetering in

{==386==} {>>pagina-aanduiding<<}
maakte: ‘Bij het klavier mogt het zoo goed geweest zijn, maar niet op het tooneel. Toen ik dit schreef, hoorde ik mijzelven nog te gaarne en kon er geen eind aan maken!’ Al wederom eene groote waarheid.
Toen mozart onder Keizer joseph zijn inkomen moest taxeren, schreef hij in het verzegelde biljet: ‘Te veel voor wat ik doe, te weinig voor wat ik doen kon.’
Het voorval met zijnen ring is bekend. De zoo bijgeloovige Napolitanen namelijk waren, toen hij in het Conservatorium alla pietà phantaseerde, in het denkbeeld geraakt, dat de tooverkracht van zijn spel en zijne kunstvaardigheid in zijnen ring zat. Mozart, dit vernemende, deed den ring van zijnen vinger, en speelde toen nog kunstrijker en vlugger dan te voren. Dit deed de verbazing, zoo mogelijk, nog hooger stijgen. (*)
Op eene zonderlinge wijze stemmen twee anecdoten, welke van cherubini met Keizer napoleon en van mozart met Keizer joseph verhaald worden, onderling overeen: Het verschijnen van de Schaking moest voor de Italianen weldra gevaarlijk worden: vandaar hun nijd, en vandaar ook joseph's woorden: ‘Geweldig veel noten, mijn lieve mozart!’ Hetzelfde oordeel velde napoleon over cherubini's compositie op den dood van Generaal hoche, en beide toonkunstenaars gaven ten antwoord: ‘Juist zooveel noten als er noodig zijn.’
De Schaking uit het Serail werd door mozart's vrienden ook wel de Schaking uit het Oog van God genoemd, wijl dit de naam was, dien het huis droeg, waaruit mozart zijne bruid, wier moeder hare toestemming weigerde, om zoo te zeggen schaakte, want hij voerde haar van daar heimelijk weg naar de Barones waldstetten, waar vervolgens de bruiloft op den 14 Augustus 1782 gevierd werd.
Bij een gesprek over kerkmuzijk beklaagde iemand, dat zoo ontzettende krachten aan zoo weinig woorden verspild werden. Mozart antwoordde: ‘Gijlieden, verlichte Protestanten, die de Godsdienst in uwe hoofden hebt, verstaat dat niet. Bij ons is het iets anders. Gij gevoelt niet, wat het zeggen wil: Agnus Dei qui tollis peccata mundi! Dona

{==387==} {>>pagina-aanduiding<<}
nobis pacem! en dergelijke. Maar wanneer men van de vroegste kindschheid af, gelijk ik, in het mystische heiligdom der Godsdienst ingeleid is, wanneer men in den vollen drang van zijn gevoel de Godsdienstoefening bijwoonde en die verligt en opgebeurd verliet, wanneer men diegenen gelukkig prees, die onder het aandoenlijke Agnus Dei nederknielden en het avondmaal ontvingen, en onder het ontvangen daarvan de muzijk in zachte blijmoedigheid als uit het harte der knielenden sprak: Benedictus qui venit in nomine Domini! dan is dit anders. Wanneer men op de duizendmaal gehoorde woorden dan nogmaals onderneemt ze in muzijk te brengen, dan komt dat alles weder in het geheugen, staat iemand voor den geest en beweegt de ziel.’
Doen deze verhevene woorden niet duidelijk zien, hoe hozart geschreven heeft, en dat zijne eompositiën niet blootelijk vingers en kelen, maar ook zielen vereischen? Ten slot dezer schetsen nog slechts een woord over zijnen dood, die op den 5 December 1791 plaats had. Iedereen zegt, en men vindt als 't ware behagen in elkander na te zeggen: Mozart heeft gebrek geleden, Duitschland heeft hem honger laten lijden, zoo al niet van honger laten sterven, en het Duitsche volk weet niet eens, waar hij begraven ligt, enz. Men moge de meerderheid der muzijk boven andere kunsten zoo hoog verheffen als men wil, ontegenzeggelijk is zij toch de armste en beklagelijkste, wijl zij de afhankelijkste, wijl zij veroordeeld is, elk oogenblik door onheilige handen en lippen ontwijd te worden, of zelfs wel in vergetelheid te verzinken. Vergetelheid! Dat is het doodende woord. Hoe zelfstandig daarentegen verschijnen niet schilder- en beeldhouwkunst, welke voordeelen bezitten deze niet boven de muzijk, daar zij aan de wereld zigtbare, nimmer te verdonkeren gedenkstukken leveren, die nog na eeuwen bronnen van genot en voorwerpen van bewondering blijven!

Eenige wenken, rakende overbevolking en kolonisatie naar onze eigene koloniën.

Nederland werd niet armer in kapitalen en kapitalisten; integendeel, er zijn vele dingen, die ons doen vermoeden, dat er nog schatten zijn, die ook de vrijwillige leening niet

{==388==} {>>pagina-aanduiding<<}
bereikte. Bedenkt men slechts, hoe velen niets betaalden; en toch werd des Ministers wensch volbragt, en de gevraagde millioenen werden ingeteekend.
Nederlands armen vermeerderden. Waardoor? Door eene verdubbeling van bevolking. Waar vroeger tien menschen waren, zijn er nu twintig. Het werk, dat voor tien voldoende was, geeft twintig menschen slechts half genoeg te eten. Een stuk calicot, bestemd voor tien hemden, kan geen twintig menschen voorzien van het noodige katoen tot dit onontbeerlijke kleedingstuk. Een schotel pap, die vijf menschen verzadigt, stilt den honger niet van tien menschen. Het werk neemt toe in de verhouding van een tot twee, tot drie en vier; de bevolking van twee tot vier, zes, acht en tien. Dit ziet men overal. Vanhier het aannemingsstelsel doorgedrongen in onzen landbouw, in onze fabrieken, bij onze openbare werken, in onze kleine timmeraadjen. Men weet aldus dubbelen arbeid, vaak slechten, voor half loon te verkrijgen. Neemt de een het niet aan, de ander gaarne. ‘Wilt gij niet,’ spreekt de boer, ‘voor een vijfje dorschen, van vier ure 'smorgens tot vier ure 'smiddags in den winter, ik vind er tien, die het gaarne doen; zoo gij niet wilt, zoek dan waar gij beter teregt kunt.’ Zoo spreekt ook de koopman, als hij den reizenden handelaar bij zich ziet, en bedingt tot in het oneindige, zoo de boekhandelaar, als een arm geleerde hem een stuk ter vertaling aanbiedt. Dewijl men tienvoudig teregt kan komen, van wege de menigte ledige handen, zoo bedingt men tegen zulk een loon goed werk, dat de menschen hoe langer hoe minder verdienen, van de laatste resten hunner welvaart leven, en ten laatste, als noch de arbeid, noch de list, noch de leugen, noch het bedrog meer helpen wil, hetwelk zij alles, trapswijze afdalende, beproefd hebben, bankroet slaan, van andermans geld leven, bedeeld worden, bedelen, of naar de Ommerschans verhuizen, of een' kogel zich door het hoofd jagen, of van honger wegsterven.
Dit zijn de gevolgen van overbevolking. Eene armentaks is gemeenlijk het laatste huismiddel. Wij Nederlanders wanen nog zonder armentaks te zijn: in vorm is dit zoo; in de werkelijkheid niet. De belasting, of zij eene vrijwillige leening heete, of wat naam zij ook drage, blijft eene belasting. Of dan ook de gave, die gij brengt, onder den

{==389==} {>>pagina-aanduiding<<}
vorm van een armenconcert, of van eene loterij, of van eene inteekening op een boek, of van eene collecte, of van hoofdelijken omslag geschiede, u des zondags welsprekend ontlokt wordt, of in de week met een schaaltje stilzwijgend afgevorderd, met brieven afgesmeekt, of mondeling afgebedeld, - om het even, - vraag u slechts, hoeveel of hoe weinig zoudt gij uit eigene beweging gegeven hebben? Welligt zoo veel of zoo weinig als gij in de vrijwillige leening betaald zoudt hebben, als er geene gedwongene achter had gestaan. De nood eischt hulp, dwingt er toe, perst den barmhartige vaak meer dan eene armentaks af, en laat hem geene rust; terwijl de ombarmhartige zijne handen wrijft, grimlacht, en zegt: ‘Wat zijn die goede menschen dwaas! Wat men geeft, is men kwijt.’
Zoo lang er echter nog geene armenbelasting in alle vormen bestaat, is er nog een reddingsmiddel, hetwelk ophoudt, zoodra de armenbelasting daar is. Dit is - kolonisatie. Als de arme man nog slechts even zich redden kan, laat hij gaarne anderen van hier verhuizen. Daarom verlaten niet de armen hun vaderland vrijwillig; slechts die nog wát hebben, op beter uitzigt. De arme man vertrekt alleen omdat hij hongersnood en hongerdood voor zich ziet. Is er eene gedwongene armenbedeeling, dan blijft hij liever. Hij eet gaarne gegeven brood, als hij er eens den smaak van weg heeft.
Nederland is op het punt om over te gaan tot eene streng bepaalde hulp der armen. Is deze daar, dan behoudt het zijne armen. Nu willen de armen nog van hier; zij drukken dit in requesten, in onderlinge gesprekken, in raadneming bij leeraren en burgerlijke autoriteiten uit; zij zeggen, althans degenen, die geene hope hebben zich hier nog te kunnen redden: ‘Brengt ons naar een ander vaderland.’ Zelfs de mislukking der proeve van Ds. brandhoff vermogt niet de begeerte van velen te onderdrukken, om derwaarts te trekken. ‘God is overal,’ zeide mij nog onlangs een arm man; ‘hier moeten wij bezwijken, want er is geen werk voor allen; ginds is er nog kans in het leven te blijven; misschien zullen wij het daar beter hebben dan hier, zeker zóó slecht niet.’ Zoo spreken de meeste armen in die streken, waar de aardappelcultuur, die hun broodboom was, vervangen werd door den bouw van koolzaad, die geen geld brengt aan den daghuurder, want hij brengt geen' arbeid.

{==390==} {>>pagina-aanduiding<<}

De aardappel vercischte werk, bragt geld, gaf brood. Men at denzelven; men verkocht wat men missen konde; men verdiende daghuur op den akker, die gedurende acht maanden werk vereischt. Dit werk volbragten menschenhanden. Nu bouwen paarden denzelfden akker om. Eerlang wordt hij geoogst. Binnen acht dagen is dat werk voleindigd. Dan zaait men tarwe, en eerst over anderhalf jaar dorscht een enkel man met den vlegel dit koren, zoo niet de rijke boer in dien tijd een' dorschmolen zich aanschafte.

Wij hebben in onze Oost millioenen akkers ledig liggen, waar zich Maleijers of Chinezen vestigen. Waarom geen Nederlanders? - De wijze Voorzienigheid plaatste onder de keerkringen Hooglanden, die van de warmte der tropische landen tot de koelte van onze noordelijke gewesten overgaan. Alle tropische en noordelijke gewassen groeijen er. De Engelschen koloniseren geheel Nieuw-Holland. Vijftigduizend emigranten trekken jaarlijks derwaarts. Zij beginnen op Bornéo zich te vestigen. De edele van der hucht (*) zeide; en niet ten onregte: ‘Al koloniserende, zullen zij onze geheele Oost innemen.’ Zij beginnen zich nu reeds op Bornéo, dat Paradijs van Indië, te vestigen. Schrijver dezes heeft de beschrijving van dat schoone land door eenen moedigen Engelschman, die thans zich aldaar vestigt, in handen gehad, en stond opgetogen over dit heerlijk oord. Waarom gunnen wij het aan vreemdelingen, en plaatsen er zelv' geene kolonie van arme Betuwenaars, die zoo gaarne daar een nieuw eiland der Batavieren, onder oranjes vlag en Nederlands naam, zouden willen vestigen?
Een onzer, de Heer ritter, spreekt aldus, in zijn jongstverschenen werk over de Oost-Indien, aangaande den oorsprong van Pontianak op de westkust van Bornéo: ‘Het is zeker geen onbeduidend stukje gronds, het eiland Raduanta, door de Europeanen Bornéo genoemd, hetwelk eene verbastering schijnt der benaming van Braunie op de noordwestkust van hetzelve, het eerst door de Portugezen ontdekt en nog bij alle Europesche natiën bekend onder den naam van Bornéo Proper. Het is een der grootste eilanden van den Indischen Archipel, met ruim 11,000 □ geographische mijlen oppervlakte, waar sinds meer dan twee

{==391==} {>>pagina-aanduiding<<}
eeuwen de Nederlandsche vlag als gebiedster gehuldigd werd. Jammer, dat het binnenste gedeelte van het eiland zoo onbekend is, hetwelk gewis zoo vele schatten der natuur in zich bevat, indien men ten minste oordeelen mag naar datgeen, wat den Europeaan bekend is geworden. Jammer, dat het navorschend oog en de ondernemende geest der Europeërs nog niet die oorden hebben kunnen opsporen, waar de groote, snelstroomende rivieren ontspruiten, die op de overige eilanden van dien Archipel geene wedergâ hebben. Jammer, dat uitgestrekte moerassen en woeste, schier grenzenlooze, eeuwenheugende wouden, die het staaltartende ijzerhout in zich bevatten, bijna onoverkomelijke hinderpalen opleveren tegen het doordringen tot die streken, waar men zegt, dat de oorspronkelijke bewoner van het eiland nog geheel in den natuurstaat verkeert, even als de rosse orang-oetang, de zwarte donzige luetong, de langarmige melancholieke kalimpiau en de langneuzige bourtanger, in rotsholen en holle boomen een verblijf zoekt, woest en naakt als een wild dier rondzwervende, alle aanraking met zijnen evenmensch schuwt, en zich vergenoegt metdatgene, wat de wilde natuur voor zijne zoo geringe behoeften van zelve aanbiedt. Doch wat is er vooralsnog, ten aanzien van beschaving en derzelver weldadige gevolgen, te verwachten van een land, waar de nader aan de kusten wonende, meer bekend geworden en met andere volksstammen in aanraking gekomen Dajakker (met uitzondering van eenige weinigen, welke, hetzij door overreding, hetzij door kracht van wapenen, of als een gevolg der slavernij onder de Mahomedaansche volken, het Islamismus hebben omhelsd) onverzettelijk vasthoudt aan de voorvaderlijke gebruiken en vooroordeelen; - waar, ondanks zoo vele pogingen, geen enkele lichtstraal eener zachte, het heil van het menschdom bevorderende en onderlinge liefde beoogende Godsdienst heeft kunnen doordringen; - waar wel het bestaan van een
eenig Opperwezen wordt erkend, maar dat wezen als te groot, te verheven, om regtstreeks eenigen invloed op den voor Hem te nietigen mensch uit te oefenen, zulks aan ondergeschikte geesten overlatende, die men zich voorstelt als zoo vele gedrogten, welke schrik en vrees inboezemen, en geenszins het gemoed tot eene zachtere, dankbare en reine stemming doen overhellen; - waar wel aan eene eeuwigheid, aan een leven na dit leven wordt geloofd, maar onder

{==392==} {>>pagina-aanduiding<<}
de grofst aardsche voorstelling, en eerder als eene belooning van wraak- en moordzucht, dan van deugd en zedelijkheid; - waar, niettegenstaande de aanraking met andere volken meerdere behoeften heeft doen kennen, evenwel de zachtgeklopte boomschors nog eene voldoende dekking en kleeding oplevert, en de arm niet verder wordt uitgestoken dan volstrekt noodzakelijk is, om den dringenden honger te stillen en den dorst te lesschen, waardoor jaarlijks, bij zulk eene luiheid en zorgeloosheid, duizenden den hongersnood ter prooije worden; - waar sluipmoord, geen opentlijke moed, roem en aanzien geeft, en geen man de genoegens van het huwelijk kan smaken, zonder voor de voeten zijner uitverkorene het hoofd van zijnen vijand, of zelfs van eenen onschuldigen, nimmer hem beleedigd hebbenden of door hem gekenden persoon neder te leggen; - waar niemand in de rijen der mannen geteld wordt, die niet een aantal door hemzelven gesnelde doodshoofden, als zoo vele trofeën van zijnen moed, als zoo vele blijken van zijn beleid, in den rook zijner haardstede heeft hangen; - waar de natuurlijke dood van iederen sterveling, zelfs eens afgeleefden grijsaards, wordt toegeschreven aan tooverij of geheime middelen zijner vijanden, en dus een wraakoffer hem naar de eeuwigheid moet vergezellen; - waar alzoo onderlinge vernieling en vernietiging van het bestaan zijns naasten, door gewoonten en gebruiken gewettigd, op den voorgrond staan, alle banden der maatschappelijke zamenleving verbreken, gruwelen op gruwelen en de diepste zedeloosheid doen geboren worden? - Neen, voorzeker, in dat land is nog weinig voor het Christendom te hopen.’
In dat land vestigde zich, gezonden door Engelsche Zendelinggenootschappen, eene jonge dame, wier zuster eene Geldersche is, om midden onder de Dajakkers eene meisjesschool op te rigten. Het moet er toch zoo treurig niet zijn, als men zich hier voorstelt; zoo woest moet dat volk toch niet wezen, wijl deze edele Jonkvrouw daar zich heeft kunnen vestigen, en nu reeds jaren lang zich aldaar heeft kunnen staande houden.
Een Duitsch Zendeling vond haar daar, dong naar hare hand, huwde haar, en leeft er nog. Zij werken nu reeds sedert jaren met zegen in den grooten oogst, waartoe zij heengezonden zijn, als arbeiders, die de Heer bestemde, om ook Zijn woord aldaar te planten.

{==393==} {>>pagina-aanduiding<<}

Hoe vergaat het schrikbeeld voor de zoo afgrijselijke kopsnellers, als deze vrouw en man onbevreesd in het midden der Dajakkers omwandelen!

Welk een heerlijk eiland is Timor! Het Handelsblad (No. 17, 4 Mei 1846) geeft eene uitnemende schets van deszelfs landbouw, mijnbewerking, visscherij, fabriekwezen. Men kan niets rijkers zich voorstellen. Amboina kent de rijke sagobosschen van Ceram, die tienduizenden konden voeden en niet gebruikt worden. Nog leeft er eene Christelijke bevolking langs de kust, waarvan het jongste blad van het Zendelinggenootschap spreekt. Zij zijn verwaarloosd door ons vaderland. Wij trekken ons hun lot niet aan. Wij voeden onze armen, even als de kippen, bij kleine portiën; ginds konden zij voor cultuur, handel, uitbreiding van het Christendom, met hunne leeraren, schoolonderwijzers, zendelingen, werkzaam zijn.

Genoeg voor ditmaal. Wij wilden onze lezers slechts opmerkzaam maken op hetgene er geschieden konde. Wij zullen ons verheugen, als wij eerlang zeggen kunnen: Er is eene Maatschappij in onze Hoofdstad tot Kolonisatie van bekwame, Christelijke, arme arbeiders opgerigt. Er zijn concessiën verleend door de Hooge Regering tot vrije overvaart, cultuur, handel enz. Er zullen forten opgerigt worden tot hunne bescherming. - Mogt eerlang door onze nieuwspapieren ons medegedeeld worden: Reeds zond de Regering, in overeenstemming met deze Maatschappij, personen derwaarts, om de zaak te onderzoeken! Mogt dat alles spoedig zich verwezenlijken!

De afzonderlijke beurs.

Een Verhaal uit het werkelijke leven.

‘Nu, wat gij ook doet, fanny,’ zeî Mevrouw prille tegen hare dochter, toen zij, op den avond vóór het huwelijk van deze, hare laatste moederlijke vermaningen tegen wil en dank moest eindigen, ‘wat gij ook doet, fanny, zorg, dat gij uw eigen deel van alfred's tractement krijgt; anders hebt ge nooit een cent, dien gij uw eigen kunt noemen; want òf gij zult hem telkens moeten vragen, als

{==394==} {>>pagina-aanduiding<<}
gij iets noodig hebt, òf hij zal onophoudelijk u om geld komen plagen. Gij weet, zoo ging het altijd bij het leven van uwen vader; hij had even goed zelf zijn geld kunnen bewaren, in plaats van het te doen voorkomen, alsof hij mij het geheele bestuur van zijne zaken had afgestaan. Onophoudelijk moest hij dan dit, dan dat hebben voor zijn kleêrmakersrekening of voor zijn lidmaatschap hier en zijn lidmaatschap daar, en voor allerlei uitgaven, waar ik niets van wist; en dan had hij nog het hart, om te vragen, waar het geld toch gebleven was, als ik het waagde om hem meer dan één blinden middag in de week te geven. Neem dus mijn' raad ter harte, en laat uw man zijn deel van het geld hebben en gij het uwe; dan kunt gij weten, waar gij op rekenen kunt. Daarbij, het is best, om te beginnen, zoo als men denkt vol te houden, en dus hoe eerder gij hem tot die schikking weet te bepraten, hoe beter. Goeden nacht! God zegene u!’
En Mevrouw prille drukte hare lippen op het voorhoofd van hare dochter met de houding van iemand, die, als laatste daad van moederlijk bestuur, het manna van kostbare huwelijkswijsheid op het pad van hare lieveling heeft uitgestrooid.
Er was intusschen in dezen raad iets, dat der dochter hard en wanluidend in de ooren klonk. Het huwelijk aan te vangen met overleggingen omtrent geldzaken was even onaangenaam als ongepast in de oogen der jonge bruid; en toen zij eenige dagen later, als Mevrouw leebrug, (gelijk de huwelijksplegtigheid haar had doen worden) in haar eigen huis zat, met hare hand in die van haren echtgenoot, met innig welgevallen zijnen handdruk en zijne blikken van de teederste genegenheid beantwoordende, begreep zij niet, hoe hare moeder het noodig kon hebben gerekend, om over geldelijke schikkingen tusschen hen beiden te praten.
Langzamerhand evenwel, toen de wittebroodsweken voorbij waren, en huishoudelijke zorgen en wenschen het eerste genot van gevestigd te zijn in eigen huis begonnen te vervangen, begon Mevrouw leebrug ook de noodzakelijkheid te gevoelen, om een minder afhankelijk beheer over de schatkist te voeren. Haar echtgenoot verschilde zoo dikwijls van haar in zijne begrippen omtrent huishoudelijke benoodigdheden; hare voorstellingen van het gevorderde ameublement in de pronkkamer beantwoordde hij met een' goed-
{==395==} {>>pagina-aanduiding<<}
hartigen glimlach en het oude spreekwoord: ‘Keulen en Aken zijn niet op één' dag gebouwd; wij moeten geduld hebben; wij moeten leeren loopen, voordat wij vliegen kunnen,’ en een zee van dergelijke gezegden meer, die alle op hetzelfde neêrkwamen. Doch, ofschoon Mevrouw leebrug meer uit eene zekere gewoonte van goedwilligheid, dan uit wezentlijke overtuiging, voor het tegenwoordige oogenblik in de denkwijze van haren echtgenoot scheen te berusten, de lessen van hare moeder lagen intusschen in haren boezem te gisten en te werken als een booze zuurdeesem, die welhaast het geheele deeg doet verzuren.
Van den anderen kant was het gedrag van den Heer leebrug zoo goedwillig; hij was altijd zoo oplettend, zoo gereed om zijn eigen genoegen op te offeren, dat er geene gelegenheid zich opdeed, om ook maar eenen wenk te geven van de verandering in schikking, waarop zij weldra haar geheele hart had gesteld. Hij kocht niets zonder haren smaak te raadplegen, en schoon hij somtijds zich tegen haren wensch naar nieuwe aankoopen mogt verzetten, hij deed dat op zulk eene weinig kwetsende wijze en met zulk een onveranderlijk goed humeur, dat zelfs het ergste huiskruis geene gelegenheid zou gevonden hebben, om zich van dat gevaarlijkste wapen tegen den huiselijken vrede te bedienen, dat men kwade luim noemt. Niet dat leebrug een zoo hoogst beschaafd man was, vol kiesche oplettendheden; maar hij was nu in dien staat van echtelijke opgewondenheid en dronkenschap, die blind en lijdelijk maakt, en waaruit men dikwijls, als de sterker bekoringen van gelijkheid van smaak, van innige genegenheid en liefde ontbreken, maar al te spoedig wordt teruggeroepen; een ontwaken, dat vaak noodlottig is voor het huwelijksgeluk. Het is waar, hun huwelijk was geweest, wat de wereld een huwelijk uit liefde noemt, dat is, een huwelijk, waarbij het gemis van groote ongelijkheid in jaren of stand minder aanleiding geeft om aan belangelooze bedoelingen te twijfelen; maar zoo de wereld in beider hart had kunnen lezen, dan zou zij hebben gezien, dat hunne verbindtenis, buiten eene zekere ingenomenheid met elkanders uitwendig voorkomen, weinig meer dan een oppervlakkig gevoel van wederzijdsch welgevallen tot grondslag had.
Dat was eene zaak van weinig belang; ‘de liefde komt wel, als men maar eerst getrouwd is,’ was een der ge-
{==396==} {>>pagina-aanduiding<<}
loofsartikelen, waarin Mevrouw prille hare dochter had opgevoed; en daarenboven, het huwelijk had voor beide partijen eenen voordeeligen kant, die, al trad hij niet voor ieders oog in het licht, toch niet zonder invloed was bij het sluiten van den echt. Leebrug had sedert lang gevoeld, dat de huishouding van een ongehuwd jong heer vrij slecht en ongeregeld gaat, en had besloten dit gebrek te verhelpen door eene vrouw te nemen; terwijl fanny van hare zijde regt goed het voordeel inzag van eene veranderde betrekking, waarbij zij een schraal inkomentje en de heerschappij van eene ligt in drift ontvlambare moeder verruilde voor een aardig eigen huis en eenen echtgenoot, die in eene fatsoenlijke betrekking was geplaatst. Deze drangredenen van wederzijdsch belang waren de eigenlijke oorzaak hunner vereeniging; maar zij waren beiden jong, en deze omstandigheid, verbonden met eene wederkeerige bewondering van elkanders uitwendig voorkomen, had het welbehagen opgewekt, dat zij dwaselijk voor liefde hielden, en dat, gelijk ik zeide, in de borst van den jongen echtgenoot nog zijne volle kracht had behouden. Welk vooruitzigt er bestond op huwelijksgeluk, dat op zulke grondslagen berustte, moge de lezer beoordeelen; maar deszelfs vernietiging werd ten minste verhaast door de scheiding, waarop Mevrouw leebrug haar hart had gezet - niet van tafel en bed, maar van beurs.
Eene van de grootste rampen, die lieden in de middelklasse bij het beginnen hunner loopbaan treffen kunnen, werd hun deel; van den kant van leebrug waren slechts weinige voorzorgen gebruikt, om hem in staat te stellen, aan al de geldelijke verpligtingen te voldoen, die zijne verandering van staat van hem vorderde. Zijn tractement van weinig meer dan zestien honderd gulden (hij was ambtenaar) was tot dusverre maar juist voldoende geweest voor zijne eigene verteringen. Hij had wel vrije woning, maar deze was slechts spaarzaam gemeubeld, en wat er van dien aard was bijgevoegd ter gelegenheid van zijn huwelijk, was nog niet betaald. Als ongehuwd heer ging leebrug door voor een goedhartig, aangenaam, hartelijk mensch, een van die lieden, welke niemands vijanden zijn, dan hunne eigene; eene vijandschap, die, in het voorbijgaan gezegd, doorgaans zich later ook tot vrouw en kinderen uitstrekt. Een goed glas wijn, gezelschap en manillaeigaren - dat waren zijne

{==397==} {>>pagina-aanduiding<<}
verlokkingen; maar sedert zijn huwelijk had hij zich daarvan grootelijks gespeend; en had zijn te huis voor hem genoegzame aantrekkelijkheid bezeten, dan zou hij zich zeker nog grootere heperkingen daarin hebben getroost. Zijn verlangen was thans, om de vertrekken, die zijne vrouw zoo gaarne fraai gemeubeld had, van tijd tot tijd met zijne vrienden te bevolken, en zijne ouderwetsche tafel met een feestmaal te doen prijken, waarvan zij de kosten liever wilde besteden tot het aankoopen van een nieuw en prachtiger meubel. Ongelukkig was ook het gastronomisch orgaan (indien dat besta) bij hem sterk ontwikkeld, en hij had eenen bepaalden afkeer van de recepten, om goed en goedkoop te koken, waarvan Mevrouw prille er eene menigte bezat. Zijne vrouw daarentegen, opgevoed in de zelfverloochenende beginselen van bekrompene zuinigheid, die de uitgaven van hare moeder en haarzelve binnen de perken van een klein pensioentje bepaalde, beschouwde alle vreemde toevoegselen tot eenvoudig braden of koken als zoo vele overtollige prikkelingen van den eetlust; en ware het niet uit eerbied geweest voor haar fatsoen, ze zou peper en notenmuskaat, zuur en speeerij wel voor altijd van hare tafel hebben willen verbannen, als onnoodige posten op haar huishoudboekje.
‘Alweêr schapenvleesch, fanny!’ zeî leebrug op zekeren dag, toen de bekende schapenbout op tafel verscheen. ‘Waarlijk, ge zult maken, dat ik weldra geen schaap meer onder de oogen durf zien!’
Deze uitval, hoe schertsend ook van toon, was eene maar al te geschikte gelegenheid voor Mevrouw leebrug, om hare batterij te openen, en met eene hooge kleur en eene beleedigde houding, waartoe de ontevredenheid van haren echtgenoot wel geene aanleiding had gegeven, zeide zij, ‘dat zij maar wenschte, dat hij zelf markten wilde; dat zij niet meer wist, hoe hem te voldoen; kocht zij ossenvleesch, dan was het taai, en nu beviel hem de schapenbout weêr niet; zij wist niet, wat zij dan nemen moest. Had zij nog, zoo als andere vrouwen, een bepaald huishoudgeld, dan zou zij weten, wat zij kon besteden; maar zoo als het nu ging, had zij geen geld, of zij moest er om vragen als eene bedelares, of zij kreeg het als eene meid, die men eene zekere som toevertrouwt, om uit te betalen; wat haar betrof, het begon haar hartelijk te vervelen, en zij verlangde niets liever, dan dat hij de geheele huishouding maar onder zijn

{==398==} {>>pagina-aanduiding<<}
beheer nam; zij zag toch wel, dat het haar onmogelijk was, om het hem naar den zin te maken.’
Ofschoon bijna verstomd over deze plotselinge uitbarsting, antwoordde leebrug met cen' luiden lach, en, zijne beurs uit den zak halende, wierp hij haar die, de eerste onvriendelijke handeling, waaraan hij zich jegens haar had schuldig gemaakt, over de tafel toe, vroeg haar, wanneer hij haar ooit geld geweigerd had, en verzocht haar, om te nemen, wat zij goedvond. ‘Neen, dat begeerde zij niet; alles, wat zij verlangde, was eene bepaalde som voor hare huishoudelijke uitgaven, opdat zij mogt weten, wat zij kon besteden. Het stond hem fraai, om zoo driftig en ligtgeraakt te zijn, terwijl men de zaak gemakkelijk in het gelijk kon praten; al die schokken leken haar slecht in haar' tegenwoordigen toestand.’
Van dat oogenblik af liet Mevrouw leebrug geene gelegenheid voorbijgaan, om zich, wat de geldzaken betrof, zoo volkomen onafhankelijk te maken van haren echtgenoot, als hare moeder haar had aangeraden; dag aan dag, nacht bij nacht stelde zij al de verraderlijke slimheid in het werk, waarmede de halsstarrigheid van haren echtgenoot moest worden overwonnen. Hartstogtelijkheid, teêrgevoeligheid, het systeem van doodsch stilzwijgen - alles werd beurtelings beproefd, om hem tot de verlangde schikking te bewegen, tot dat eindelijk de man, het lastig gemaal moede, toegaf, en fanny, in de verblinding van hare ondragelijke eigenbaat, het zoete voorregt van de afhankelijkheid eener gade verruilde voor het vrije beheer over het geld, dat haar als eene huurlinge werd toegeteld. Zij wenschte zichzelve geluk met het verkrijgen van haren wensch. Iedere eerste dag van het vierendeel jaars bragt haar nu eene zekere bepaalde som inkomen; maar in plaats van het geluk, dat zij verwachtte, vond zij slechts moeijelijkheden en bezwaren. De gemaakte schikking strekte ook in het geheel niet, om den dagelijkschen pot te verbeteren, gelijk leebrug tot zijn groot verdriet ondervond; en liet hij zijn misnoegen blijken, dat wekte slechts de verbittering van zijne gade op, en gaf aanleiding tot wederzijdsche verwijten. Bespeurde Mevrouw leebrug, tegen het einde van het kwartaal, dat zij in haren ijver, om met hare rijkere buren in fraaije kleederen en nieuwerwetsche meubelen te wedijveren, haar inkomen was te buiten gegaan, en dat zij, in weerwil van

{==399==} {>>pagina-aanduiding<<}
de bekrompenste zuinigheid in andere punten, genoodzaakt zou zijn, om het achterstallige af te nemen van het geld voor het volgende vierendeel jaars, zij kon hare verlegenheid niet toevertrouwen aan hem, die in iedere moeijelijkheid haar leidsman had behooren te zijn. Hem was ook geene gelegenheid gelaten, om immer haar te kunnen verrassen of verpligten. Bewust, dat zij zelve zich het leed te wijten had, liet zij zich door eene valsche schaamte weêrhouden; en daarenboven de scheiding van beurs had tot zulk eene volkomene scheiding van harten en belangen aanleiding gegeven, dat hare verlegenheid ligt eene oorzaak van verwijting, indien zelfs niet van zegepraal, zou geweest zijn, en althans weinig deelneming en nog minder hulpbetooning zou hebben gevonden. Zij besloot eenen anderen weg in te slaan. Eene zorgvuldige rekening had haar overtuigd, dat het deel van haren echtgenoot in de geldmiddelen veel te groot was, als men de weinige onkosten in aanmerking nam, die hij regt had te maken; en het doel, waarnaar zij streefde, was, hem daarin nog meer te beknibbelen. Hare eerste poging daartoe evenwel maakte, dat hij het kleine overschot van zijn tractement nog vaster in zijne hand geklemd hield, en er nog sterker op stond, dat hunne schikking naar de letter werd ten uitvoer gebragt. ‘Het huishouden en de kinderen’ bleken niet voldoende, om hem op dit punt te bewegen; want te midden van deze tweedragt en verbittering (bijna had ik gezegd haat) waren er kinderen gekomen, bleeke, zwakke, onderdrukte kinderen, wier gelaat de booze luimen hunner ouders scheen te willen verbidden en droevig te kennen gaf, hoe zeer zij liefderijke en zachtzinnige genegenheid en behandeling behoefden.
Jaren verliepen, en met het toenemen der onvermijdelijke uitgaven, werd het kwaad van afzonderlijke beurzen dagelijks erger. In plaats van vertrouwelijk met elkander te raadplegen, hoe zij best hunne wederzijdsche pligten jegens hun gezin zouden volbrengen, en zich te vereenigen in wederkeerige opofferingen voor deszelfs geluk, voor het onderhoud en de opvoeding hunner kinderen, was het een eeuwigdurende scherpe strijd van list, om zich aan de eene of andere noodzakelijke uitgave te onttrekken, en die den ander in rekening te brengen. Zoo gebeurde het, dat deze ongelukkige kinderen dikwijls gemengd werden in de twisten hunner ouders, ja meermalen daarvan de oogenschijnlijke

{==400==} {>>pagina-aanduiding<<}
oorzaken waren. De onkosten van hun schoolgaan, van hunne kleederen of andere benoodigdheden waren zoo vele bronnen van eindeloos gekibbel en niet zelden van wederzijdsche verwijten en beschuldigingen. Somtijds werd de knaap in huis gehouden met een oud, versleten pak aan, om daardoor zijnen vader te dwingen, dat hij, zich over hem schamende, hem een nieuw buis zou geven. Dan hadden de meisjes geene hoeden om mede uit te gaan, en liet de vader zich een enkel woord ontvallen daarover, dat de moeder genoeg geld kreeg, om hare kinderen ordentelijk te kleeden, dan barstte er een storm los van scherpe en bittere verwijten, die, noodlottig als eene hagelbui in de lente, iedere kiem van welwillendheid bij het kwalijk bijeenvoegende echtpaar vernielde, en weken lang hunnen huiselijken haard beroofde van alles, wat naar gezelligheid zweemde. Leebrug kon tegen den woordenvloed van zijne echtgenoote niet op, maar hij wikkelde zich als 't ware in eene onverstoorbare onverschilligheid en norschheid, en hare pijlscherpe woorden vielen op hem neder, zonder meer uitwerking te doen, dan des jagers schichten op de dikke huid van den hippopotamus.
Deze staat van zaken oefende natuurlijk eenen rampzaligen invloed, niet alleen op hun eigen geluk en hun karakter, maar ook op het gemoed, het gedrag en het genoegen hunner kinderen, die het karakter van hunne ouders ongunstig leerden kennen en voor hen terugbeefden. Zelfzucht scheen de groote karaktertrek van beiden te zijn. Het zou vervelend zijn, de nietigheden na te gaan, waarin dit gevoel zich openbaarde, of de verschillende gedaanten te schilderen, die het aannam. Aan tafel bleek het in Mevrouws behandeling van haren echtgenoot, als zij hem den ongemakkelijksten stoel en het togtigste hoekje, het eerste kopje thee en de laatste drabbige kop koffij wist te geven; terwijl het van zijne zijde zich enkel tot zelfverdediging bepaalde, of tot het betoonen van halsstarrige onverschilligheid, ten aanzien van iedere behoefte voor het huishouden of de kinderen, waartoe eenig geld werd gevorderd. Intusschen had Mevrouw leebrug in de eerste dagen van haar huwelijk de uitgaven van hare tafel tot het strikt noodzakelijke beperkt, nu was er dikwijls naauwelijks genoeg, omdat zij, bij ruimer portie, een deel zou hebben moeten afstaan van het geld, dat zij tot hare bijzondere oogmerken zich toeëigende. En zelfs

{==401==} {>>pagina-aanduiding<<}
daarbij toonde zich hare eigenbaat. Zij vond er niets in, om de lekkerste beetjes voor zich af te zonderen en voor haren echtgenoot het onsmakelijkste over te laten. - Zoo breidde het beginsel van afzonderlijke belangen, eenmaal aangenomen, zich van het grootste tot het kleinste uit, tot dat eindelijk, gelukkig voor het rampzalige paar, de wal het schip keerde.
Ik zeide, dat de leebruggen in schulden staken reeds bij den aanvang van hun huwelijk; maar, daar deze gemaakt waren voordat Mevrouw leebrug had opgehouden Jufvrouw prille te zijn, was het haar niet aan het verstand te brengen, dat zij eenigzins verpligt was tot de betaling mede te werken. Deze derhalve, de betaling der rekeningen van het halve ameublement hunner woning, moest gevonden worden uit de kleine middelen van haren toen nog toegevenden echtgenoot. De schuldeischer had er in den beginne in toegestemd, om bij gedeelten te worden voldaan; en op deze wijze zou de zaak, bij wederzijdsche medewerking en eene ongescheidene beurs, spoedig in orde zijn gebragt; maar Mevrouw leebrug eischte bij ieder kwartaal haar volle geld, dreigde zelfs eene betrekking te zoeken of naar hare moeder terug te keeren, indien men hare regten schond, of haar de middelen ontrukte, om hare kinderen te onderhouden, en dat om schulden te betalen, waarvan zij niets wist! Zoodat, na eenige weinige krachtelooze pogingen, om aan zijne verpligtingen te voldoen, de echtgenoot er van af moest zien, om bij gedeelten de schuld af te doen, en de koopman, ziende dat hij alleen door krachtige maatregelen aan zijn geld kon komen, eischte, dat de zaak in eens wierd afgedaan, en met geregtelijke vervolging dreigde. Om dit uiterste te voorkomen, en geen ander middel wetende, had leebrug eenig geld opgenomen tegen eene vrij groote rente, en geraakte daardoor verward in de betaling eener jaarlijksche schuld, die nooit verminderde, omdat er aan geen afbetalen van het kapitaal te denken viel.
De hoofdambtenaar, onder wien leebrug geplaatst was, behoorde tot die weinige menschen, aan wie de jaren eerder eene bevalligheid bijzetten, dan dat zij een zigtbaar verval aanbrengen. Statig en eerwaardig van voorkomen, scheen hij den last van zijne zestig jaren niet te voelen. Een kalm, vriendelijk lagchend gelaat getuigde van de rustigheid en

{==402==} {>>pagina-aanduiding<<}
opgeruimdheid zijner ziel, en zijn zilverwit haar won hem de vereering der vrouwen en de achting der mannen. Wie kon aan zijne vroomheid en menschlievendheid twijfelen, die hem getrouw zijne kerkelijke pligten zag vervullen en zijnen naam bovenaan zag prijken op alle inteekeningslijsten ten behoeve van weldadige instellingen? De goede Mijnheer glimmer! zijn naam alleen was eene lofprijzing. Wie zou onder zijn rustig en vriendelijk voorkomen vuige driften hebben gezocht? Niemand had hem het masker afgenomen of zijne huichelarij doorzien. Niemand, zeide ik? Ja, eene enkele, het bleeke slagtoffer van eerzucht en ijdelheid. Te laat had Mevrouw glimmer hare dwaling ontdekt, en door het schoonschijnende vernis heen het afzigtelijke van haars echtgenoots karakter bespeurd. Hare verbindtenis met hem, waarbij zelfs geene achting meer ten gronde lag, werd dagelijks ondragelijker, en al de weelde, die haar omringde, al de vleijerijen harer vrienden konden de ontevredenheid en rusteloosheid uit haar hart niet verbannen. Gij zaagt die in de ongedurigheid, die haar telkens hare schikkingen deed veranderen, in het opzoeken van allerlei verstrooijing, die toch weder werd verworpen, voordat zij genoten was. En toch was zij voor hare bekenden een voorwerp van nijd; de pracht van haar huis, hare kostbare partijen, hare juweelen, kleederen en rijtuigen schenen zoo vele onuitputtelijke bronnen van geluk! Zij had geene kinderen, en had zich zeer gehecht aan de kleine leebrugjes, vooral aan het oudste meisje, een mooi, schrander kind, tusschen de dertien en veertien jaren oud, welks lieftalligheid, vlugheid en zachtzinnigheid hare belangstelling hadden opgewekt. Ten deele waren de omstandigheden van het gezin haar niet onbekend; Mijnheer glimmer had het geld geschoten, om de schuld te betalen; bij hare begeerte om hun van dienst te zijn, begreep zij dit niet beter te kunnen doen, dan door behulpzaam
te zijn in de opvoeding van hare gunsteling, en zij vatte dadelijk deze taak op. Zij meende het daarmede ernstig, en de vlugheid en hartelijkheid van hare kweekelinge vergold rijkelijk hare moeite. Niet minder gelukkig scheen lucia in het winnen der genegenheid van den ouden heer, die een vaderlijk belang in haar scheen te stellen, en, evenzeer als zijne vrouw, zich in hare vorderingen scheen te verheugen, zoodat zij bij beiden weldra geheel te huis was. Een paar jaren verliepen op deze wijze; elke dag

{==403==} {>>pagina-aanduiding<<}
ontwikkelde lucia meer naar ligchaam en ziel, en versterkte haar gevoel van dankbaarheid en verpligting jegens hare weldoeners; een gevoel, dat haar voor hen niet veel minder dan eene dochter deed zijn. Doch te midden van haar geluk begon lucia eensklaps eene onrustigheid te bespeuren in de manieren van Mevrouw glimmer, eene onrust, die lucia geen oogenblik uit het oog verloor, zoo lang haar echtgenoot niet van huis was, en die, als hij tegenwoordig was, haar met oog en oor over ieder gebaar en ieder woord eene wacht deed houden, die het meisje bedroefde, omdat zij niet begreep, waarom het geschiedde.
Op zekeren dag eindelijk bezocht Mijnheer glimmer Mevrouw leebrug, weidde in het breede uit over de schranderheid, de lieftalligheid en het gunstig voorkomen van hare dochter, maar gaf zijne vrees te kennen, dat de gezondheid van Mevrouw glimmer haar beletten zou, langer voort te gaan met het geven der lessen, waarin zij zoo veel genoegen vond; hij hoopte intusschen, dat de talenten, die lucia stellig bezat, hare fraaije stem, haar verrukkelijk spel, haar genie voor het teekenen, waarmede zij later haar fortuin zou kunnen maken, niet zouden worden verwaarloosd. Al die omhaal van woorden eindigde met een voorstel, om lucia naar eene bekende kostschool voor jonge dames te zenden, waarvan hij de kosten wilde betalen, maar natuurlijk, zonder daarvoor bekend te willen staan; het moest heeten, dat Mevrouw leebrug zelve de zaak bekostigde, opdat zijn naam daarbij niet genoemd werd. Zijn voorslag werd dankbaar aangenomen.
Toen hij lucia maar eens aan het scherpe oog van zijne echtgenoote had onttrokken, hoopte Mijnheer glimmer gemakkelijker op de onschuld en het onergdenkend karakter van het jonge meisje te kunnen werken. Zijne jaren en zijn naam van vroomheid wekten geene achterdocht bij zijne oplettendheden, en gedurig vermeerderde eenig geschenk voor haar toilet of versiersel voor haren persoon de schuld der dankbaarheid, die het meisje jegens hem gevoelde. Gelukkig evenwel was hare onschuld het behoedmiddel tegen zijne list; want alles, wat er tusschen haar en haren begunstiger voorviel, verhaalde zij aan hare moeder, die ten laatste die verhalen met neêrgeslagene oogen en eenen hoogen blos aanhoorde. Kon het zijn, dat onder dat vrome voorkomen onheilige gedachten het harte verontreinigden?

{==404==} {>>pagina-aanduiding<<}
Het was onmogelijk; en toch, er waren bijzonderheden in lucia's verhalen, die haar moederlijk gevoel in oproer bragten en haar hem deden mistrouwen. Lang duurde het ook niet, of zijn gedrag bewees zijne lage bedoelingen en deed Mevrouw leebrug al de ellende van haren toestand gevoelen.
Zich schamende over haar eigen gedrag, verontwaardigd over dat van haren gewaanden vriend, wist zij niet, wat te beginnen. Hoe kon zij, die haren echtgenoot in den waan had gebragt, dat zij de kosten van lucia's schoolgaan uit hare afzonderlijke beurs betaalde, hem belijden, dat zij zijne onafhankelijkheid in de waagschaal had gesteld door het aannemen van eene weldaad, wier aanbod gepaard ging met den eisch, dat zij haren echtgenoot haar vertrouwen niet zou schenken? Er moest intusschen iets gedaan worden; het was onmogelijk, nog langer verpligtingen op zich te laden ten aanzien van iemand, die zijne betoonde welwillendheid zoo schandelijk wilde laten betalen. Er was juist een nieuw kwartaal van lucia's schoolgeld ingegaan; hoe daarvoor het benoodigde te vinden? Nu eens besloot zij, voor het eerst sedert jaren, om aan den boezem van haren echtgenoot al haar leed uit te storten; dan weder sloot het bewustzijn van hare eigene dubbelhartigheid hare lippen en smoorde voor het oogenblik het betere gevoel.
Intusschen, niet bedenkende dat haar gedrag omtrent hare vrienden even schuldig was geweest als jegens haren echtgenoot, besloot zij, met eene echt vrouwelijke wraakzucht, Mevrouw glimmer de schandelijke bedoelingen van haren echtgenoot te openbaren. Vol van dit besluit ging zij het ten uitvoer brengen, maar, in plaats van de vrouw des huizes, vond zij den grijzen huichelaar, dien zij kwam aanklagen. Schuldbesef had hem haar opzet doen raden, en hij bezat de magt, om het te verijdelen. Toen hij zag, dat Mevrouw leebrug de zaak ernstig opnam, nam ook hij een' hoogen toon aan, verweet haar onbeschaamd het bedrog, dat zij jegens haren echtgenoot had gepleegd, en deed haar gevoelen, dat hij haar in zijne magt had, door het ingetreden kwartaal schoolgeld niet te betalen. Deze bedreiging miste intusschen haar doel, want zij verklaarde het niet van hem te willen aannemen. En, nu hij op deze wijze haar stilzwijgen niet kon koopen, toonde hij haar de schuldbekendtenissen van haren man, en dreigde dadelijke betaling te zullen eischen, zoo er maar één woord te zijnen nadeele werd

{==405==} {>>pagina-aanduiding<<}
gerept - een stap, die haar en de haren in het verderf en haren echtgenoot in de gevangenis moest storten.
Er schoot Mevrouw leebrug nu niets over, dan den bitteren kelk tot den bodem ledig te drinken, dien hare eigene onvoorzigtigheid en eigenbaat haar hadden bereid. Maar ten slotte had deze harde ondervinding eene heilzame uitwerking; hare oogen werden ten laatste geopend voor hare verkeerdheid, die haar den band van het wederkeerig vertrouwen had doen verbreken, dat de ruimste en zuiverste bron is van huwelijksgeluk. De zelfbewustheid harer schuld verootmoedigde haar; en, ofschoon zij een tijd lang nog de zedelijke kracht miste om die schuld te belijden, na verloop van eenigen tijd, toen het heimelijke gevoel van haar hart op haren toon en hare manieren invloed had geoefend, toen zij met eene nieuw ontstane belangstelling geleerd had op de wenschen van haren echtgenoot acht te geven, dikwijls met verloochening van haren eigen' wil, toen zij begonnen was, met eene even vriendelijke als onverwachte hartelijkheid, hem in alle dingen van gewigt te raadplegen, toen zij door alle dergelijke teekenen van berouw de liefde van haren man had terug gewonnen, en zich van zijne vergevingsgezindheid overtuigd hield, toen beleed zij al hare zwakheid, ligtgeloovigheid en eigenbaat, en de rampzalige gevolgen, die deze bijna voor hunne dochter hadden na zich gesleept, en stelde uit eigene beweging voor, dat de afzonderlijke beurs, die tot al het kwaad had aanleiding gegeven, zou ophouden te bestaan, en dat zij gemeenschappelijk het geld ten wederzijdschen beste zouden besteden.
Behoef ik te zeggen, dat bij dit opregt besluit weldra de schuld aan hunnen gewaanden weldoener was afbetaald? Leebrug werd op zijn verzoek verplaatst, en het leven der beide echtgenooten werd nooit weder verbitterd door het wanluidend geklank van eene afzonderlijke beurs.

Een gaauwdief besteelt een nog ergeren.

Een gaauwdief uit Berlijn ging te Weenen in het Burgtheater, en nam er zijne plaats in het parterre, waar hij zich een' rijken buit beloofde. Na weinig minuten had hij zich ook reeds, door de meesterlijke behendigheid zijner vingeren, in bezit van eene rijkgevulde brieventasch ge-
{==406==} {>>pagina-aanduiding<<}
steld, met welke hij zich snel uit de voeten maakte, zonder eens het eind van het stuk af te wachten. Verheugd begaf hij zich naar het zeer nabij gelegen koffijhuis van daum op de Koolmarkt, en betaalde daar zijne vertering reeds met een klein biljet uit de gestolen brieventasch; doch wie beschrijft den schrik van onzen zakkenrolder, toen hij, op aangifte van den waard, terstond door een aanwezig policiebeambte gearresteerd wordt? In den beginne dacht hij natuurlijk, dat men den diefstal ontdekt had; doch zijn angst wordt nog grooter, toen hij verneemt, dat hij als vervalscher van bankpapier gevat is. Daar hij nu weet, dat zulk eenen vervalscher veel strenger straf te wachten staat dan eenen zakkenroller, zoo maakt hij er geen geheim uit, dat de voor valsch gehoudene banknoten door hem gestolen zijn. Dit bij herhaling door hem verzekerd zijnde, wordt hij door den policiebeambte weder in het parterre gebragt, waar het stuk nog niet uitgespeeld en het publiek nog bijeen was, ten einde met hulp van den dief ook den vervaardiger der valsche banknoten op te sporen. En inderdaad vindt de gaauwdief den door hem bestolene nog in het parterre, en deze is niet weinig verbaasd, op eene zoo zonderlinge wijs in handen der justitie te geraken.

Guillotine-mode.

Tijdens de Fransche omwenteling bemagtigde de mode zich zelfs van de guillotine, en maakte haar tot een elegant speeltuig, tot een verlustigend tijdverdrijf! De door Dokter guillotin uitgedachte machine werd uit hout, uit ivoor, uit zilver, ja uit goud in het klein vervaardigd, en de rijken versierden hunne consoles, hunne étagères er mede; in het Palais Royal, destijds Palais Egalité, stonden kleine guillotines te koop, van welke men zich voorzag, wanneer men eenig regt sierlijk geschenk wilde doen; onder het speelgoed der kinderen vond men zonder missen eene guillotine; de revolutionairen deden op hunne cachetten eene guillotine graveren; terwijl de in hunne vereenzaamde hotels verborgene aristocraten, na den 10den Augustus, zich een tijdverdrijf of wel eene afleiding en verpoozing hunner ongerustheden poogden te verschaffen, door op het dessert met miniatuur-guillotinen doodstraffen, namelijk in effigie, aan hunne

{==407==} {>>pagina-aanduiding<<}
ergste vijanden te oefenen. Beeldjes, waaraan de meest beruchte namen der schrikmannen gegeven werden, danton, marat, robespierre, petion en vele anderen, kwamen achter elkander aan de beurt. Met de levendigste belangstelling woonden de aanwezigen deze kleine regtsplegingen bij, en op het oogenblik dat het hoofd van den romp gescheiden werd en onder luid gejuich der dischgenooten nederviel, zag men plotseling uit den hals der kleine figuurtjes een rood vocht spatten, dat de dames zich beijverden met hare zakdoeken op te vangen, want het was niets anders dan een allerkeurigst, naar ambra en rozen riekend parfum.

Lompe scherts betaald gezet.

In zeker gezelschap had eene dame eenen harer ingezette tanden verloren. Zij maakte hiervan geen geheim, en geheel het vertrek werd doorzocht, doch vruchteloos; de tand was nergens te vinden. Des anderen daags werd bij de dame een pakje gebragt, verzeld door een sierlijk biljet, in hetwelk de heer des huizes, waar zij den vorigen dag geweest was en die als een spotboef bekend stond, haar schreef, dat het hem niet weinig genoegen deed, haren tand gevonden te hebben en dien aan haar te kunnen terugzenden. Zij opende het pakket en vond er in - den tand van een' pas geslagten os. Terstond nam de dame de pen op, en antwoordde den galanten toezender, dat zij, wel is waar, steeds bewijzen zijner groote vriendschap voor haar ondervonden had, maar toch nimmer had durven hopen, dat die genegenheid bij hem zóó ver zou gaan van zichzelven een' tand uit te trekken, om haar verlies te vergoeden.

Zending naar dén duivel.

‘De Heer Finantieraad wil de rekening dan niet betalen?’ zeî een advocaat tot zijn' client, eenen kleedermaker. - ‘Neen.’ - ‘Maar gij hebt ze hem toch wel zelf ingeleverd, persoonlijk, en daarbij om betaling verzocht?’ - ‘Ja zeker, geen half uur geleden.’ - ‘En wat zeî hij toen?’ - ‘Dat ik naar den Duivel kon loopen.’ - ‘Opperbest; en gij, wat deedt gij?’ - ‘Ik ben, zoo snel ik kon, naar u toe gekomen.’





{==408==} {>>pagina-aanduiding<<}

Bij het graf van een' jeugeigen medgezel.


Zoo bergt u dan des aardrijks koele grond! 
Voor eeuwig dood dat oog, verstomd die mond! 
Niet langer zal zijn vruchtbre geest ons laven! 
In sombre smart staan wij, zijn vrienden, daar, 
In 't oog een traan, het hart van weedom zwaar: 
Wij hebben, ach! een' eedlen vriend begraven! 
 
Waartoe die ijdle praal, die lijkstoetglans? 
Hij zocht geen roem. Dat vriendschaps klimopkrans 
Om zijne zerk het groene loover spreide! 
Wij volgden 't lijk eens vriends, die hand in hand 
Zijn jeugd met ons doorleefde; en deze band 
Was hartlijk, innig, tot de dood ons scheidde. 
 
Een hart was 't zijne, trouw, vol levenslust; 
Een geest, van kracht en klaarheid zich bewust; 
Een aanzijn, manlijk, braaf en onbevangen. 
Zoo heeft hij allen om zich heen verrukt. 
Geen dwaze pronk! De reinste vriendschap drukt 
Den afscheidskus hem op de bleeke wangen. 
 
Wij treuren, dat zoo jong de dood hem trof, 
Zijn moed, zijn kracht vertreden ligt in 't stof, 
Die 's levens kamp zoo ridderlijk mogt strijden. 
Wij treuren, dat de dood, dien moed ten hoon, 
Den man deed sneven, wien we een burgerkroon, 
Zoo wèl verdiend, in onze harten wijden. 
 
Wij treuren, dat hij niet meer om ons is, 
De medgezel in vreugde en droefenis, 
De trouwste vriend, die ooit op aarde leefde! 
Siert hem geen lauwerkrans, onwelkbaar bloeit 
Ons zijn gedachtenis. Wien roem ontgloeit, 
De vriendschap was 't, die eedler banden weefde. 
 
Hem onze hulde rein en onverdeeld! 
Ons hart veredeld door zijn edel beeld! 
Hij toch had fier der deugd hier trouw gezworen. 
Welaan dan, droogen we onze tranen af! 
Hij leve in ons! Berge ook zijn ligchaam 't graf, 
Zijn eedle geest gaat nooit voor ons verloren. 

Naar het Hoogduitsch.

j.w. ijntema.





{==409==} {>>pagina-aanduiding<<}

Mengelwerk.

Opwekking tot aanvaarding van het lidmaatschap, in het Nederlandsch Genootschap tot Zedelijke Verbetering der Gevangenen.

(Vervolg en slot van bl. 371.)

Nog eene andere, in hare beginselen hoogst beperkte, maar zich door ons Genootschap meer en meer uitbreidende en ontwikkelende inrigting heeft aan het Genootschap tot zedelijke verbetering van gevangenen de gelegenheid verschaft, om een zeker aantal ontslagenen te plaatsen op de kweekschool voor zeevaart en landbouw, namelijk, van den menschlievenden Heer pous, te Middelburg, die, korten tijd na eene op het eiland Walcheren genomene proeve, aan het Genootschap tot zedelijke verbetering der gevangenen het voorstel deed, om twintig, en naderhand welligt meerdere der jonge ontslagene gevangenen, tegen eene jaarlijksche betaling van f 50-: voor elk hunner, te huisvesten, te voeden, te kleeden, en zedelijk en godsdienstig naar hunnen stand op te leiden.
Men had weldra de voldoening, de vaderlijke bemoeijingen van dezen voortreffelijken man met eenen uitslag bekroond te zien, waarop het Genootschap niet had durven hopen. Geen toch der door den Heer pous opgenomene kweekelingen is op den weg des misdrijfs teruggekeerd.
Opmerkelijk is het, hoe de Heer pous zich eenmaal te hunnen aanzien uitdrukte: ‘Hoe meer ik,’ zoo schrijft hij aan het Hoofdbestuur van het Genootschap tot zedelijke verbetering der gevangenen, ‘hoe meer ik de ontslagene jeugdige gevangenen leer kennen, hoe meer ik overtuigd word, dat geene eigenlijk aangeborene boosheid, maar meestal gebrek, gepaard met eene verwaarloosde opvoeding en slecht gezelschap, hun ongeluk hebben veroorzaakt, en hoe zij booswichten zouden geworden zijn, indien hun

{==410==} {>>pagina-aanduiding<<}
geest en hunne neiging geene andere rigting hadden gekregen, zoodat ik nog altoos het oogenblik zegen, waarin ik het eerst op de gedachte gekomen ben, mij die ongelukkigen mijner medemenschen krachtdadig aan te trekken. Wie weet hoe velen, juist door het gebrek aan hulp, weder tot de ondeugd zouden vervallen zijn.’
En thans zie ik mij aan het einde van het tweede punt genaderd. Één ding blijft mij evenwel nog over, namelijk, om met een enkel woord van de zoo lofwaardige pogingen melding te maken, welke het Genootschap tot zedelijke verbetering der gevangenen heeft in het werk gesteld, om niet alleen onze gevangenissen, maar ook onze strafwetgeving door de Regering te doen herzien en te doen hervormen, en naar den geest des tijds te doen inrigten, en hoe hetzelve daarin geslaagd is zal de tijd moeten leeren. Genoeg zij het gezegd, dat bij alle vrienden der menschheid de overtuiging bestaat, dat al ware het, dat het aan hetzelve niet mogt gelukken, de den mensch onteerende, en in de ecuwen der barbaarschheid te huis behoorende schavotstraffen uit ons strafwetboek te doen verdwijnen, en onze gevangenissen door de afscheiding van alle gevangenen van elkander, door de invoering van het afzonderingsstelsel, tot gestichten te doen hervormen, in welke in de eerste plaats de gevangenen wel hunne straf ondergaan en gevoelen, maar waar overigens voor hunne zedelijke en godsdienstige opleiding en verbetering alle zorg wordt gedragen, en zij daardoor voor terugval worden behoed, men te allen tijde aan het Nederlandsch Genootschap tot zedelijke verbetering der gevangenen de eer geven zal, van aan deszelfs roeping en leus voortdurend te zijn getrouw geweest, en zoo veel mogelijk tot zedelijke en godsdienstige verbetering der gevangenen te hebben bijgedragen.
Met al hetgeen wij reeds hebben aangevoerd omtrent het goede van het zoo weldadige Nederlandsch Genootschap tot zedelijke verbetering der gevangenen kunnen wij volstaan, vooral wanneer wij u verzekeren, dat alles wat wij u mededeelden waarheid is, en op authentieke bescheiden

{==411==} {>>pagina-aanduiding<<}
berust; wij willen dus, omdat ons tijdsbestek zoo kort is, niet gewagen van het aantal ontslagene gevangenen, dat door het Genootschap sedert deszelfs oprigting tot op heden is ondersteund, teregtgebragt en voortgeholpen, ten einde uwe aandacht door berekeningen in cijfers, welke ons dan ook hier ter plaatse minder geschikt voorkomen, niet te vermoeijen; alleen willen wij u mededeelen, dat in het jongstverloopen maatschappelijk jaar, van 1844 op 1845, door de zorgen des Genootschaps aan 430 gevangenen godsdienstig onderwijs en zedelijke opleiding is verschaft; dat 523 hebben leeren lezen, schrijven en rekenen; dat aan 44 arbeid is gegeven, en dat 449 ontslagenen tijdelijk in hunne behoeften zijn voorzien, en dat daarenboven 231 aan een middel van bestaan zijn geholpen, waardoor zij in hunne behoeften en die hunner huisgezinnen te gemoet komen; terwijl van deze 231, volgens ingewonnene berigten, 14 zich door verkeerde gedragingen deze hulpbewijzen hebben onwaardig gemaakt.
En nu, G.T. en medeleden in dit Departement der Maatschappij tot Nut van 't Algemeen, blijft ons alleen nog over, om, ten slotte,
III. diegenen uwer, welke het lidmaatschap in het reeds meermalen genoemde Genootschap nog niet hebbén aanvaard, tot de aanvaarding van hetzelve door een enkel woord van opwekking aan te moedigen. Vooraf echter moeten wij u de verzekering geven, dat alles, wat wij in deze oogenblikken tot u spreken, door ons uit heilige overtuiging gesproken wordt, omdat onze bedoelingen jegens en onze bemoeijingen voor en met gevangenen, ons eene zoete zelfvoldoening schenken.
Dan, vóór ik tot die aanmoediging zelve overga, zie ik mij verpligt eene dwaling weg te nemen, welke bij velen is ontstaan, namelijk: ‘dat het Nederlandsch Genootschap tot zedelijke verbetering der gevangenen het beginsel volgen zou eener ondersteuning, zoo als die bij de bestaande armeninrigtingen of instellingen van liefdadigheid wordt verleend, en daardoor alzoo der luiheid en traagheid voedsel zou schenken.’

{==412==} {>>pagina-aanduiding<<}

Waarom toont het Genootschap zich bereid om, des gevorderd, voor de ontslagenen te zorgen? Is het omdat zij eenmaal voor langeren of korteren tijd in eene gevangenis waren opgesloten? Voorzeker niet; want dan ware, in bekrompene omstandigheden, de toestand van eenen voormaligen gevangene oneindig beter dan die van den braven, eerlijken en geheel onbesproken ongelukkige, gezwegen nog van het gevaarlijke der verzoeking tot het plegen van misdrijven, ten einde, na het ondergaan der opgelegde straf, regt van aanspraak op de fondsen des Genootschaps te hebben!
Neen! het verblijf in den kerker geeft in geen geval regt of aanspraak op eenige hulpbetooning. Het Genootschap wordt daarbij door veel edeler en waardiger bedoeling gedreven. Het bewijst zijne zorgen aan voormalige gevangenen, omdat er voor deze klasse van menschen zulke groote en gewigtige zwarigheden bestaan, die hen verhinderen eene toereikende broodwinning te vinden. - Bestonden er tegen het in dienst nemen van of werk verschaffen aan ontslagenen geene of mindere bedenkingen, uit hun vroeger gepleegd misdrijf ontleend, dan bestond er geene of mindere behoefte, om de thans aanwezige moeijelijkheden voor de bedoelde personen te verminderen of uit den weg te ruimen, en het is hiertoe dat het Genootschap zich bereid betoont de behulpzame hand te bieden. Het doet zulks door goeden raad, voorspraak, en, des gevorderd, door materiéle ondersteuning.
Zal echter de hulpbetooning, die het Genootschap bewijst in het wegruimen van de bezwaren, welke zich tegen het in dienst nemen van ontslagenen opdoen, aan hen ter dienste staan, dan moet dezelve op eenen goeden en redelijken grondslag rusten, dan behoort er in het gehouden gedrag van den ontslagene, gedurende zijne gevangenschap, eene aanleiding te bestaan tot het voeden van de verwachting, dat hij thans, in vrijheid gesteld, door de zorgen van ons Genootschap geleid, zich aan geene nieuwe vergrijpen zal schuldig maken. - De hulpbetooning des Genootschaps berust alzoo op de hoop, indien al niet op

{==413==} {>>pagina-aanduiding<<}
de overtuiging, dat de ondergane straf op den voormaligen overtreder der wet weldadig en ter zijne verbetering gewerkt hebbe. Van daar zegt art. 5 van ons Reglement, dat het doel des Genootschaps mede bestaat, ‘om die ontslagenen, welke gedurende hunne gevangenisstraf blijken hebben gegeven van zedelijke verbetering, en van hun ernstig voornemen om een ordelijk levensgedrag in de maatschappij te leiden, behulpzaam te zijn ter verkrijging van eenen geschikten stand, waarin zij het levensonderhoud kunnen vinden.
Thans ga ik tot de aanmoediging om het lidmaatschap in het Nederlandsch Genootschap tot zedelijke verbetering der gevangenen te aanvaarden, over.
Welaan dan, G.T., het maatschappelijk jaar van het Nederlandsch Genootschap tot zedelijke verbetering der gevangenen is over weinige dagen ten einde. Wij treden alsdan eenen nieuwen tijdkring in. Haast u, spoedt u om het lidmaatschap in dat Genootschap te aanvaarden, een Genootschap, hetwelk door buitenlanders op hoogen prijs wordt gesteld en in vreemde landen zoo vele navolging gevonden heeft. Spoedt u, want gelijk ergens geschreven staat: ‘Wanneer wij onze lijdende natuurgenooten kunnen helpen, moeten wij zulks terstond volbrengen; want wie weet goed te doen en het niet doet, dien is het zonde. Daarenboven weten wij niet, of het volgende oogenblik niet te laat zou kunnen zijn, om de aangename en heilrijke vruchten eener echt Christelijke weldadigheid in te oogsten.’ Spoedt u, want, het is ons aller belang: het is het belang der geheele maatschappij, de gevangenen te gedenken, en zoo veel mogelijk tot verbetering en teregtbrenging van onze gevallene natuurgenooten mede te werken. En zegt ons Gods heilig woord niet: ‘Gedenkt den gevangene, alsof gij mede gevangen waart.’ (Paulus aan de Hebreën XIV:3) en is dit niet hetzelfde, als wanneer wij tot u zeiden: ‘Vergeet en verstoot uwen gevallen evenmensch, uwen gevallen broeder niet, die in den kerker zucht, maar “dat de broederlijke liefde blijve.”’ (Id. vs. 1.) Ook jegens hem, die zich tegen de

{==414==} {>>pagina-aanduiding<<}
maatschappij of tegen ons vergreep? Ja, dat de broederlijke liefde blijve, want hoe groot toch ook de misdaad zijn moge, of uit welke bron voortgesproten, hetzij armoede, hebzucht, of luiheid, hetzij gebrek aan het noodige bestuur der hartstogten, hetzij onkunde, losheid van beginselen, valsche denkbeelden van eer of schande, hetzij eindelijk verdorvenheid van hart, alle veroordeelden, geene uitgezonderd, zijn ongelukkigen, die wij niet van ons mogen afstooten, maar verpligt zijn te helpen en van hunne dwaalwegen af te brengen, door hen zedelijk te verbeteren. Verstoot dan uwen gevallenen natuurgenoot niet, omdat hij zondigde, omdat hij met zonden is beladen, want wie is er die zeggen kan: ‘Ik heb mijn hart gezuiverd, ik ben rein van mijne zonden.’ (Spreuken XX:9.)
Weest indachtig, ‘dat degene, die eenen zondaar van de dwalingen zijnes weegs bekeert, eene ziel van den dood behouden, en eene menigte van zonden bedekken zal;’ ‘dat God niet wil dat een eenige verloren ga, maar dat zij allen zich bekeeren en leven;’ ‘dat er in den hemel meer blijdschap is over eenen zondaar die zich bekeert, dan over negen en negentig regtvaardigen, die de bekeering niet behoeven;’ dat er geschreven staat: ‘zoo waar ik leef, ik hebbe geen lust in den dood des zondaars, maar daarin, dat hij zich bekeere en leve.’ Draagt dan tot die bekeering, tot die verbetering, tot dat leven het uwe bij; want die weinige penningen, die vijf cents per week, welke u voor uw lidmaatschap zullen worden afgevraagd, zullen u niet verarmen, maar ruimschoots, ja tien- en honderdvoudig aan zelfvoldoening rijpe vruchten dragen, en ruimschoots renten opbrengen, en hoe menige stuiver wordt niet dagelijks met kwistige hand verspild, welke, ten goede besteed, zoo veel nuts had kunnen stichten?
Maar waarom zullen wij ons geld geven voor dieven, boeven en schelmen? is eene vraag, welke door menigeen aan ons voortreffelijk Genootschap wordt tegengeworpen en telkens weder wordt herhaald. Wij zullen u dat waarom spoedig beantwoorden. Het is, omdat ieder mensch, om gebillijkte aanspraak te maken op de welwillendheid,

{==415==} {>>pagina-aanduiding<<}
het medelijden, en de hulp van de zijde zijner medemenschen, geenen anderen titel noodig heeft dan dezen ‘dat hij mensch is.’ - Het is omdat al degenen, welke met den naam van dieven, boeven en schelmen bestempeld worden, onze evenmenschen, ongelukkigen zijn; omdat diegenen, welke in de gevangenissen zijn opgesloten, voor verre het grootste gedeelte, het onschatbaar voorregt hebben moeten missen, eene goede opvoeding te genieten, en het hun aan den goeden raad van brave en verstandige ouders, waaraan wij nog dikwijls met een dankbaar gevoel denken, heeft ontbroken; omdat, of hunne ouders zelve hun een slecht voorbeeld gaven, of zij door het verlies van dezelve in vreemde handen zijn vervallen, welke hen in ondeugd, ontucht en losbandigheid voorgingen, waardoor niet alleen hunne kwade neigingen onopgemerkt bleven, maar aan dezelve onophoudelijk nieuw voedsel werd geschonken, zoodat deze hoe langer hoe dieper wortel schoten, en zij langzamerhand tot de misdaad overgingen.
Gaat met mij de gevangenissen rond, en allen, die gij daar zult ontmoeten, zijn onze evenmenschen; maar ongelukkigen, afgedwaalden, welke ons medelijden, onze hulp, onzen raad noodig hebben. - Velen uwer toch bezochten weleens eene gevangenis, hetzij uit nieuwsgierigheid, hetzij uit overtuiging of uit medelijden, hetzij ambtshalve; maar ik bid u, hoe was het u om het harte? Bloedde u het hart niet, en waart gij niet vervuld met een diep medelijden voor uwe natuurgenooten, welke gij de lente, of den bloei van hun leven, of hunne grijze dagen in den kerker zaagt doorbrengen? En zoudt gij niet aan allen gaarne het voorregt hebben geschonken, indien het in uw vermogen was, om, even als gij zelf, vrij, en braaf, en nuttig in Gods heerlijke natuur, in Gods heerlijke schepping, in de maatschappij te mogen omgaan? - Voorzeker, ik mag er niet aan twijfelen. - Maar daarom dan, G.T., moet gij lid worden van het Nederlandsch Genootschap tot zedelijke verbetering der gevangenen, daarom moet gij uw geld geven, om diegenen, met welke gij in

{==416==} {>>pagina-aanduiding<<}
uwe ziel medelijden hebt, nadat zij in vrijheid gesteld zijn, zooveel mogelijk aan u zelven gelijk te doen worden, door hen tot betere inzigten te doen brengen, door hen zedelijk en godsdienstig te doen verbeteren, door hen tot nuttige en brave menschen te doen hervormen!
Maar, G.T., er is meer! Er is in het lidmaatschap ook zelfvoldoening gelegen; of is het niet hartverheffend, is het niet bemoedigend, is het niet vol zelfvoldoening, wanneer wij daar den man zien, die met tranen in de oogen, opregt en ongeveinsd, zijnen dank betuigt voor de zorgen, door ons Genootschap voor hem gedragen, waardoor hij het kwade heeft vaarwel gezegd, en thans als braaf en eerlijk mensch in de zamenleving omgaat, en voor zich en de zijnen het brood verdient? Is het niet hartverheffend, is het niet bemoedigend, wanneer wij daar den jongeling zien, in de kracht van zijn leven, die vroeger gevangen was, omdat hij misdreef, maar die thans in eer, in aanzien en rang, naar zijnen stand, in de maatschappij is opgeklommen, omdat hij zich de zorgen van ons Genootschap waardig maakte, door onze bemoeijingen afstand deed van het kwade, en God en zijn gebod leerde vreezen? Is het niet hartverheffend, is het niet bemoedigend, wanneer wij daar ouders ontmoeten, welke vroeger uit verdriet en hartzeer over hetgeen hunne kinderen misdreven, maar thans uit vreugde en dankbaarheid over het brave gedrag dier kinderen, welke zij weder in liefde aannamen, tranen storten, terwijl zij die vreugde, die dankbaarheid aan ons Genootschap verschuldigd zijn? Is het niet hartverheffend, is het niet bemoedigend, wanneer wij daar kinderen zien, vervuld met den warmsten dank voor ons Genootschap, omdat hun vader of moeder of beiden op het pad der deugd zijn teruggebragt, waardoor zij voor schande, armoede en gebrek zijn behoed? Is het niet hartverheffend, is het niet iets streelends voor ons gevoel, tot dit alles door ons lidmaatschap en onze bemoeijingen te hebben bijgedragen? - Niemand zal het ontkennen, maar ook niemand, die het zoete dier zelfvoldoening heeft

{==417==} {>>pagina-aanduiding<<}
ondervonden, zal dat waarachtige genot voor goud willen missen. - Denkt aan het nuttige en goede dat gij sticht, en wordt lid van ons Genootschap tot zedelijke verbetering der gevangenen! Handelt ook in dit opzigt zoodanig, dat gij eenmaal met zeker Duitsch schrijver zeggen kunt: ‘Ik heb niet vergeefs geleefd. Mijn stelregel en hoofddoel was, den mensch in de menschheid te erkennen, en even zoo heb ik gevoeld, en even zoo heb ik gehandeld. Ik verwoestte het verderf, ik stuitte het kwade in deszelfs voortgang, en hief geheele geslachten uit den treurigen waan der onkunde en der zonde op, die het geluk hunner zielen vergiftigde.’
Zegt niet, wat al moeite geeft men zich voor misdadigers en gevangenen, wat gaan die ons aan? Want een door mij hoog geschat man zal u daarop antwoorden: ‘Zij gaan ons wel degelijk aan,’ zegt hij, ‘al ons sloven, al ons wroeten baat niets, indien wij niet veilig en rustig zijn bij bezit en genot.’ En, M.H., het ligt aan ons, om ons die veiligheid, het ligt aan ons, ons die rust te bezorgen. Het is 's menschen pligt, belang te stellen in het lot van afgedwaalden. Wij moeten, wij zijn het aan ons zelven verpligt; ook de liefde tot onzen naaste gebiedt het ons, zoo veel in ons vermogen is mede te werken, tot het heil en geluk van anderen, en hun heil, hun geluk is ook het onze. En hoe zullen onze gevallene natuurgenooten, onze gevallene evenmenschen, dat heil, dat geluk deelachtig worden, indien zij, welke goeden raad, hulp en ondersteuning behoeven, niet door hen, die door de goddelijke Voorzienigheid nog zijn staande gebleven, krachtdadig worden aangetrokken, voor hunne zedelijke en godsdienstige verbetering, zoo veel mogelijk, wordt zorg gedragen, en hun niet door ons met ernst en nadruk wordt toegeroepen: ‘Vreest den Heer en wijkt van het kwade.’ (Spreuken III:7.)
Dat men veel werks maakt en maken moet van hen, die zich jegens de maatschappij vergrepen, dit bevreemde en hindere niemand. Het is de pligt van vader of moeder,

{==418==} {>>pagina-aanduiding<<}
het is het belang der overige goed oppassende kinderen, dat de zoon of dochter, die zich misdraagt, met groote zorgvuldigheid gade geslagen, en dat aan hem of haar dubbele moeite worde te koste gelegd. Zoo ook is het de pligt van ons Genootschap om de gevangenen en ontslagenen naauwlettend gade te slaan, ten einde daardoor veel kwaads te voorkomen, want wat al slechts kan één mensch uitvoeren! De Politiedirecteur eberhard te Gotha, medelid van verdienste van ons Genootschap, heeft 16 stamtafels vervaardigd van 16 verschillende dievenfamiliën, van de bleymansche en van de lorcheimer, van die van schuchardt, müller, haase, kästner, gerlach, böhm, giese, kugler, exel, riese, bügel, neupert, kirchner, fischer. Ik heb afschriften van dezelve gemaakt, ik zal er u een paar laten zien, die van de Bleymansche en de Lorcheimer; de eerste bestaat uit meer dan 60, de tweede uit meer dan 90 hoofden! Zoo kunnen één vader en ééne moeder het aanzijn geven aan een talrijk geslacht, dat van overgrootvader tot achterkleinkind aan misdaad en schande is toegewijd! - En nu vragen wij met vertrouwen, zou het ook der moeite waardig zijn, de verbetering en teregtwijzing van éénen misdadiger te beproeven? Wij zeggen beproeven, want waarlijk het Nederlandsch Genootschap tot zedelijke verbetering der gevangenen stelt zich geene droombeelden voor. Bestuurderen zijn overtuigd, dat velen (de droevige ervaring heeft het hun bewezen) hunne zorgen en verwachtingen te leur stellen, maar niettegenstaande dat, hebben zij het zoete bewustzijn, tot den terugkeer op den goeden weg van meer dan éénen, ja van honderden te hebben
bijgedragen, en die goede vruchten zijn voorwaar belooning genoeg. Zij zijn overtuigd, dat het onverschoonbare zwakheid zijn zoude, alle ontslagenen te begunstigen en hunne voorgevens te vertrouwen; maar zij weten ook, dat de zoo uitdrukkelijk voorgeschrevene liefde tot onzen naaste ons verbiedt, allen zonder onderscheid te verwerpen en te verstooten.

{==419==} {>>pagina-aanduiding<<}

Laat u niet door vooroordeelen van het aanvaarden van het lidmaatschap in het zoo voortreffelijke Genootschap tot zedelijke verbetering der gevangenen afschrikken, nu gij weet wat het Genootschap is, wat het Genootschap wil, wat het Genootschap bedoelt, wat het Genootschap voor goeds uitwerkt; want vooroordeel daartegen mag bij u niet bestaan, welke lid zijt van hare tweelingzuster, de zoo loffelijke Maatschappij tot nut van 't Algemeen; want beiden, zoo als wij reeds aanmerkten, beoogen één doel, de veredeling van het hart, het aankweeken van goede gezindheden, het kwade zoo veel mogelijk tegen te gaan, en de godsdienstige en zedelijke opleiding van jeugdigen en volwassenen behulpzaam te zijn en te bevorderen.
Mogt het weinige, hetwelk wij in deze oogenblikken tot u hebben gesproken, medewerken, om u met een warm Christelijk hart de gevangenen en ontslagenen te doen gedenken! - Mogt het aanleiding geven tot ruime bijdragen en deelneming in het zoo voortreffelijke Nederlandsch Genootschap toe zedelijke verbetering der gevangenen, waartoe bestuurderen des Genootschaps u de gelegenheid gaarne zullen aanbieden! - Mogt het den schrik en den afkeer van gevangenen en ontslagenen hebben weggenomen, en bijdragen om hen niet meer als misdadigers, maar als onze evenmenschen, als onze natuurgenooten te beschouwen, het medelijden voor hen hebben opgewekt, en medewerken om, door verstandige menschenmin geleid, de gevangenen en ontslagenen niet te versmaden en te verstooten, maar voort te helpen en te ondersteunen, gedachtig aan de schoone woorden van eene onzer ontslapene dichteressen:

Veracht het misdrijf, maar veracht geen' zondaar ooit, 
Vereer in hem den mensch; God zelf verstoot hem nooit! 







{==420==} {>>pagina-aanduiding<<}

Bijdrage tot aanprijzing der verdraagzaamheid in staatkundige onderwerpen. (*)

Voorberigt.

De ondergeteekende, die een verklaard voorstander van de herziening der Grondwet is, heeft de hier volgende Bijdrage opgesteld en in het Middelburgsche Departement der Maatschappij Tot Nut van 't Algemeen voorgelezen, niet ten einde zijne bekende staatkundige gevoelens te herroepen of te wijzigen, maar alleen om begunstigers en tegenwerkers der, door hem met zoo velen vurig verlangde, Staatshervorming binnen de palen der gematigdheid te houden of terug te brengen.
Zulk eene aanmaning tot wederkeerige verdraagzaamheid scheen hem een woord, gesproken op zijnen tijd, en in eene plaats, waar het voegde; daar juist verdraagzaamheid bij verschil van meening de band is, die de Leden der Maatschappij Tot Nut van 't Algemeen, aanhangers zijnde van verschillende godsdienstige gezindten en staatkundige partijen, onderling vereenigt tot het edelste doel.

Middelburg, 12 Maart 1846.

a.f. sifflé.

Het is wel te bejammeren, dat, in de laatstverloopene jaren, de verdraagzaamheid in het godsdienstige, over het algemeen, schijnt verminderd te zijn. Immers, men kan het niet ontkennen: de strijd tusschen de voorstanders van de eene en van de andere kerkleer wordt niet zelden, zoo in ons vaderland als elders, met bitterheid gevoerd. De pen der kampvechters voor deze of gene meening wordt niet altijd bestuurd door die welwillendheid, welke ons de overtuiging van andersdenkenden steeds doet eerbiedigen; ons, bij de tegenspraak hunner gevoelens, slechts uit belangelooze liefde tot de waarheid leert werkzaam zijn; of,

{==421==} {>>pagina-aanduiding<<}
waar eenig belang ons noopt, dit dan bepaalt tot de zucht ter bevordering van het heil onzer natuurgenooten. Maar, hoe veel wij ook in verdraagzaamheid, waar het zaken des geloofs betreft, bij een vroeger tijdperk ten achter staan, nog altijd wordt die deugd, bij al wat beschaafd en helderdenkend is, in eere gehouden; nog altijd staat daar de Maatschappij Tot Nut van 't Algemeen, met hare veertienduizend leden, als bewijs, dat men, althans in Ne-Nederland, Christelijke beginselen weet voor te staan, zonder elkander om bijzondere meeningen vijandig te wezen, en zonder dat iemand zijne persoonlijke overtuiging aan het bovendrijvend gevoelen behoeft ten offer te brengen.
Is het ook zoo in het staatkundige? Behandelt men elkander, b.v. bij verschil van meening omtrent het al of niet noodzakelijke eener Staatshervorming, met die achting, waarop elk welgezinde, al koestert hij een ons verkeerd schijnend gevoelen, aanspraak heeft? Bestrijdt men elkander steeds met heuschheid en welwillendheid, uit zuiveren waarheidszin en uit zucht tot bevordering van het algemeen welzijn? Waar men zaken moest toetsen, hekelt men daar niet dikwerf personen? Is men wel wederzijds overtuigd, dat, even als onder elken godsdienstigen, dus ook onder elken staatkundigen aanhang, mannen van eer zijn, die dwalen kunnen in hunne wijze van zien, maar naar het licht, hetwelk hen beschijnt, spreken en handelen uit beginsel en pligtbesef? - Men leze de vlugschriften en dagbladen van verschillende kleur; men hoore de gesprekken in onderscheidene kringen der zamenleving, en regele daarnaar zijne uitspraak!
Het zij mij vergund, in de weinige oogenblikken, tot spreken op heden mij toegestaan, geachte Medeleden dezer Maatschappij en verdere geëerde Toehoorders! u de verdraagzaamheid in staatkundige onderwerpen te schetsen en aan te bevelen. Ik zal dit doen, vooral met toepassing op den toestand en de behoeften van ons vaderland.
In eene vergadering van Leden eener Maatschappij, die even vreemd blijft aan staatkundige als aan godgeleerde twisten, komt het niet te pas, de innerlijke waarde der

{==422==} {>>pagina-aanduiding<<}
verschillende beschouwingen van ons Staatsregt, noch hetgene vóór of tegen de noodzakelijkheid eener herziening van de Grondwet is of kan worden aangevoerd, te onderzoeken. Doch, wat er in dit alles de waarheid zij, dezen regel behoort men nooit te vergeten: Elk moet voor een eerlijk man, voor een goed burger van den Staat worden gehouden, zoo lang het tegendeel niet gebleken is; en elk mogelijk stelsel heeft zijne aanhangers uit geweten en overtuiging.
Doch hoe zullen dezen zich nu jegens elkander gedragen? Het antwoord op deze vraag hoort in onze bijeenkomsten te huis.
Zal men elkander haten, vervolgen, benadeelen, waar men het straffeloos kan? Zal men elkanders oogmerken verdenken? Zal de tegenstander der Grondwetherziening den voorstander daarvan als eenen omwentelingzuchtige, als eenen oproermaker uitkrijten? Zal hij de namen dergenen, die hunnen wensch aan de bevoegd Magt, op eene wettige wijze, hebben te kennen gegeven, als 't ware op een zwart register plaatsen, alsof zij, wegens de eerbiedige uitdrukking van hun persoonlijk gevoelen, alle achting en vertrouwen hadden verbeurd?
Zal de hervormingsgezinde, van zijne zijde, de Staatslieden, die tot nog toe de noodzakelijkheid van de herziening der Grondwet niet erkennen, op allerlei wijze honen, smaden en lasteren? Zal hij dit welligt doen op zulk eene welberekende wijze, dat het booze doel, eenen andersdenkende te verguizen, wel wordt bereikt, maar de Strafwet, als van strikte toepassing zijnde, magteloos is, den slechts in zedelijk opzigt schuldigen schotschrijver te treffen?
Verre zij van ons allen dergelijke dwaasheid, dergelijke onverdraagzaamheid!
Maar hoe dan te handelen? Zal men dan huichelen, zijne ware gevoelens verbergen, de Regering (voor zoo veel zij er prijs op stelt, kennis te dragen van de denkbeelden, die onder de beschaafde klassen der staatsburgers meer en meer veld winnen) helpen misleiden? - Zal

{==423==} {>>pagina-aanduiding<<}
men, om de gunst der Oppermagt te verwerven of te behouden, als door een' tooverslag getroffen, heden het tegendeel verkondigen van hetgeen men gisteren beleed als waarheid te huldigen?
Neen! verre van een iegelijk onzer zij ook zulke dubbelhartigheid, zulke laagheid!
Men denke, men spreke, men schrijve, men verspreide door de drukpers de slotsom zijner overweging; men beoordeele en toetse ook staatsstukken en daden van het Opperbestuur. Maar - men voere de taal, die past aan den man van opvoeding. Men spreke over zaken, maar opzettelijk grieve men geene personen. En men beleedigt niemand in waarheid, wanneer men slechts verklaart, om deze of die redenen, een ander gevoelen dan het zijne te omhelzen; wanneer men diens stellingen bestrijdt, diens staatkundige handelingen zelfs afkeurt; doch dit alles, zonder hem eenige laakbare bedoeling toe te schrijven, of hem prijs te geven aan den haat der menigte. Nooit bovenal zij het bij iemand onzer de vraag, wie iets zegt of doet; maar alleen, wat er gezegd of gedaan wordt.
Uit de botsing der meeningen komt de waarheid aan het licht.
Als men zóó elkander verdraagt, ja zelfs deugden en begaafdheden hoogacht en prijst, waar en bij wien men die ook vinden moge, maar inmiddels, zelfs door bestrijding van elkanders denkbeelden elkander onderling inlicht; als niemand te trotsch is, eene vroegere dwaling te erkennen, zoo ras hij op eenig punt tot een ander inzigt is gekomen, maar een ieder tevens zijne oude gevoelens blijft belijden, zoo lang hij niet van het tegendeel overtuigd is: dan zal het bestaan van verschillende staatspartijen, wel verre van de grondzuilen van den Staat te ondermijnen en tot burgerkrijg aanleiding te geven, integendeel alle sluimerende geestkracht opwekken, aan Regenten en onderzaten nieuwe veerkracht bijzetten, ja wezentlijke onderwerping aan de wet in de hand werken.
Want het is geene echte gehoorzaamheid, als allen slechts doen hetgeen hun bevolen wordt, of omdat zij ner-
{==424==} {>>pagina-aanduiding<<}
gens over nadenken, of omdat zij hunne gedachten niet durven openbaren. Maar dit is de gehoorzaamheid van den onderdaan in een grondwettig bestuurd Rijk, dat hij onbevreesd voor zijn gevoelen uitkomt, door overtuiging anderen zoekt over te halen tot hetgene hij heilzaam acht, zich daartoe van alle geoorloofde middelen bedient; maar tevens zich onderwerpt aan het wettig gezag, al strooken deszelfs uitspraken geenszins met zijne persoonlijke inzigten.
Wat waarheid is, kan men slechts zelden met zekerheid beslissen; doorgaans kan men slechts aanprijzen, wat men zelf voor waarheid houdt; maar dit is men dan ook verpligt, en, bij nederige erkentenis van eigene feilbaarheid, moet een ieder vastelijk gelooven: Het Rijk der door allen beminde, maar door niemand volkomen gekende waarheid wordt alleen bevorderd door betamelijke middelen; en daardoor zal het zegevieren, zoo wel in de staatkundige, als in de geleerde en in de zedelijke wereld.
Inmiddels zij men minzaam en welwillend jegens andersdenkenden, ook in het staatkundige: want God, in wiens oog alle stervelingen dwalen, bemint en zegent ons allen.
Door betamelijke middelen streve dan ieder er naar, dat alles tot stand te helpen brengen, wat hij goed en heilzaam acht. Niemand verdenke noch smade den eerlijken man, die andere begrippen is toegedaan, en ons aller leuze zij en blijve: Leve het Vaderland! leve de Koning!




Schetsen uit eene reis in den Kaukasus.

Een Rus, die in den herfst van 1844 van Kisljar naar zijn hoofdkwartier Temirhan-Schura terugkeerde, schildert den indruk, dien de wild-romantische natuur van den Kaukasus en de eigenaardige zeden en gewoonten van deszelfs bewoners op hem gemaakt hadden, in het volgende reisberigt.
Een groot aantal reizigers, bij welke ook ik mij gevoegd had, brak op zekeren morgen in de maand September, verzeld door twee kompagniën, hun tot beveiliging tegen de

{==425==} {>>pagina-aanduiding<<}
bergvolken medegegeven, van Kisljär op. Overal op den weg vond ik eene in hare wildheid overschoone natuur. Ontzagwekkend, meer dan ik beschrijven kan, was voor mij het gezigt der bergen van den Kaukasus, die zich tot in de wolken verheffen, en in hunnen boezem de verschrikkelijkste afgronden en steilste rotskloven omvatten; hier ruischt van de bergen een riviertje naar beneden, dat, zich op de vlakte uitgietende, weldra een breede landstroom wordt; daar bruist een ander over brokkeligen steengrond, en schijnt, verbolgen door den wederstand, de rotsklompen, die zich aan hetzelve in den weg stellen, uit elkander te willen slingeren. Heeft men een' dier bergtoppen beklouterd, en wendt men het oog naar beneden, zoo ziet men in de diepte de naauwelijks onderscheidbare slangvormige kronkelingen van een riviertje, aan welks oevers vreedzame Tartaren hunne kudden weiden. Ziet men van zijn pad opwaarts naar de ten hemel strevende hoogten, zoo waant men elk oogenblik door de overhangende rotsen verpletterd te zullen worden. De bergen van den Kaukasus bestaan bijna alle uit kale, los aaneenhangende steenklompen. Van een' dezer toppen zag ik de Kaspische Zee, het grootste der binnenmeren van ons werelddeel, en daarom ook met den naam van zee bestempeld. Op dezen afstand vertoonde het zich aan mijn gezigt als eene witte vlakte, welke kleur door hare steeds schuimende golven, die zich onophoudelijk op de steile, zandige oevers breken, te weeg gebragt wordt. Temirhan-Schura, mijne tegenwoordige verblijfplaats, is een der meest romantische oorden in den Kaukasus: overal in het rond door bergen omsloten, ligt de sterke vesting midden in de kloof, en heeft reeds meer dan eenmaal, slechts door eene kleine bezetting verdedigd, de stoute aanvallen der veel talrijker bergbewoners getrotseerd.
De afstand tusschen Kisljar en Temirhan-Schura bedraagt slechts 140 wersten (35 uren gaans) en desniettemin kan men dien in niet minder dan vijf volle dagen afleggen. Herbergen en pleisterplaatsen worden op slechts weinige wegen van Transkaukasie gevonden; op dien, langs welken ik thans reisde, zijn er in het geheel geene. Wanneer men derhalve mondvoorraad met zich voert, zoo houdt men zijne maaltijden onder den blooten hemel; heeft men geenen leeftogt bij zich, zoo vast men. Tot het afweren der rooftogten, op welke de bergvolken gewoon waren in ons gebied

{==426==} {>>pagina-aanduiding<<}
te vallen, worden thans overal in den Kaukasus kleine forten aangelegd, van geschut en van manschap voorzien, die, door den vijand overrompeld, menigmaal wonderen van dapperheid verrigt, waarvan men nogtans in Europa slechts zelden iets verneemt, naardien in het algemeen omtrent dezen oorlog weinig bekend gemaakt wordt. Het bouwen, bemannen en onderhouden dezer sterkten kost aan de Russische regering zeer aanmerkelijke sommen. Ook op den weg, langs welken ik kwam, vond ik verscheidene dier nieuwaangelegde posten. De oorlog, die hier nu reeds zoo vele jaren achter elkander voortwoedt, heeft het door de natuur met de weelderigste teelkracht begaafde land, op vele plaatsen, allerdeerlijkst verwoest. Talrijke dorpen zijn platgebrand, de jonge bevolking weggevoerd en niet dan oude, afgeleefde lieden achtergelaten. Ons hoofdkwartier ondergaat hier eene gedurige verlegging, al naar dat de stelling der vijanden zulks vereischt, en blijft zelden langer dan eene of twee weken op dezelfde plaats. Het schoonste voorkomen heeft het Kaukasische gebergte terstond achter het stadje Mosdok. Hier wordt de reiziger bijna de geheele hoofdketen van het gebergte gewaar, uit hetwelk de Elborus en de Kasbek zich als reuzen verheffen, vooral de eerste, vermits de bergketen, die hem omgeeft, aanmerkelijk lager is, terwijl daarentegen de bergen, die den Kasbek omringen, bijna zoo hoog zijn als hij zelf. Eene van de meest grootsche partijen in den Kaukasus is de engte voor Dariset en de bergen, welke die kloof omsluiten. In dezen schrikwekkenden bergpas ontspringt de Terek. Die hem voor de eerste maal ziet, wordt met waren angst voor dien woedenden bergstroom bevangen. Reeds op aanmerkelijken afstand hoort men zijn gebruis; hij wringt zich door kloven en afgronden heen, welker gezigt alleen ijzing aanjaagt, en die
niettemin door de reizigers menigmaal des nachts worden langs getrokken, waarbij men zelden van ongelukken hoort.
Het reizen in de Transkaukasische landstreek wordt, wanneer het lang duurt, eene ware foltering. In vroegeren tijd heb ik verscheidene zulke togten gedaan, en ben thans met het grootste gedeelte van dat oord tamelijk naauwkeurig bekend. Het klimaat is in de meeste streken uiterst ongezond. De postkarren, waarop men zich moet laten voortslepen, zijn zoo slecht, dat de daaraan niet gewone reiziger op de

{==427==} {>>pagina-aanduiding<<}
vreeselijkste wijs uiteengeschokt en gekneusd wordt, en zulks wel vooral, omdat de wielen nimmer eenen overal gelijken diameter hebben. De postpaarden zijn alle afgejaagd en half verhongerd. De pleisterplaatsen, dorpen, ja zelfs de steden, door welke men komt, bieden weinige gemakken aan. Proviandeert men zich niet genoeg daar, waar zulks mogelijk is, zoo moet men menigmaal honger lijden. Zelfs Tiflis, de hoofdstad van het land, heeft voor dengeen, die cr vertoeven moet, weinig aanlokkelijks, ofschoon het aan hem, die langen tijd een Nomaden-leven geleid en menige levensbehoefte heeft moeten ontberen, een tweede paradijs toeschijnt.
Eene der grootste plagen voor de reizigers is hier het ongedierte van alle mogelijke soort. Vele Transkaukasische steden, zoo als Lenkoran, Baku, Derbent, Nahitschewan en Eriwan, worden vreeselijk door muskitos gekweld, eene soort van kleine, naauwelijks zigtbare muggen, welker giftige beet de huid doet zwellen en een ondragelijk jeuken te weeg brengt. Tasten vele dier pijnigers te gelijker tijd iemand aan, zoo stellen zij hem zoodanig toe, dat hij weken lang schier onkenbaar is. Andere plaatsen, gelijk Saljan en Kisljar, die rijk aan riet en water zijn, bezitten ontelbare zwermen gewone muggen; nog andere hebben milliarden van kamervliegen, in gedaante aan de onze gelijk, maar hier van zoo boosaardige natuur, dat zij den mensch dag noch nacht een oogenblik rust gunnen. In de stad Derbent is zulk eene menigte schorpioenen, dat men ze niet zelden in de bedden vindt rondkruipen.
Ik wil deze schets besluiten met mijnen landslieden eenen raad te geven, dien ik bij mijn veeljarig verblijf in den Kaukasus proefhoudend bevonden heb. Bij het reizen door deze landstreek is het een volstrekt vereischte, met zeer goede wapenen voorzien te zijn; reeds het gezigt daarvan boezemt aan al deze bergstammen ontzag in, want ook zij zijn omtrent het sterven niet onverschillig. Slechts dàn besluiten zij tot open aanval, wanneer hunne meerderheid in getal, of hunne betere wapenen, hun eene goede uitkomst verzekeren; daarentegen zullen zij niet ligt iemand aantasten, die moed toont en goed gewapend is. Ziet men van verre, in eenigen bergpas, lieden van een verdacht voorkomen naderen, zoo moet men volstrekt door geen gebaar vrees verraden; men houde zijn geweer klaar, maar neme

{==428==} {>>pagina-aanduiding<<}
het niet van den schouder, vóór dat de tegenpartij zulks doet; anders lokt men den strijd uit, dien men vermijden wil. Hebben de aankomenden het geweer voor zich op den zadel, zoo zijn het stellig vijanden, en dan is het zaak desgelijks te doen. Houden zij stil, raadplegen zij en rijden zij zijdwaarts af, zoo is dit een onmisbaar teeken, dat zij weldra zullen aanvallen, en men heeft alsdan nog slechts de keus tusschen gevangenschap en dood. Moedig en zonder aarzelen moet men thans alleen bedacht zijn, om door gezwind te handelen den aanval af te weren. Ik ken vele voorbeelden van gevallen, waarin de onverschrokkenheid en behendigheid van een' eenigen een' ganschen troep berglieden afgeslagen hebben. Heeft men, door verscheidenen te gelijk aangetast, slechts het geluk er éénen te vellen, zoo is men op hetzelfde oogenblik van nog twee anderen verlost; want eene allen Mahomedanen heilige godsdienstwet verpligt de krijgsmakkers, het lijk eens gesneuvelden medestrijders van het slagveld weg te dragen; al blijft er nu nog soms een vierde te bevechten over, zoo is deze door het zien van het gebeurde reeds verbaasd en ontmoedigd. Die meermalen de bergengten van den Kaukasus doorgetogen is, zal mij toestemmen, dat voorzigtigheid bij elken stap, moed bij elk gevaar, en een goed, elk oogenblik tot snel gebruik gereed geweer, de beste en zekerste reisgezellen in Azië zijn.

Eene wandeling op het kerkhof van St. Marx te Weenen.

(Aanhangsel tot het Opstel: De belangrijkste tijdstippen uit het Leven van mozart.)

Naauwelijks hadden de laatste bladzijden van dit opstel de drukpers verlaten, of de schrijver daarvan (de Heer carl golmick) ontving van zeer geachte hand een' brief, die, met opzigt tot mozart's rustplaats, eenige zoo belangrijke ophelderingen bevat, dat wij niet aarzelen, dezelve, als aanvulling van dat artikel, ook onzen lezeren mede te deelen.
Eer wij echter tot den brief zelven overgaan, herinneren wij een in het jaar 1844 door verscheidene tijdschriften opgenomen berigt, waaraan wij de kennis te danken hebben, dat de beroemde Weener hofopera-zangeres, Madame van hasselt-barth, die zich gedurende haar vorig engagement

{==429==} {>>pagina-aanduiding<<}
zoo uiterst verdienstelijk ten aanzien van mozart's opera's gemaakt had, met het edelaardig denkbeeld bezield was, om den grooten meester, op de plaats waar zijn gebeente rust, een gedenkteeken te doen oprigten. Dit edele voornemen gaf aanleiding tot nieuwe navorschingen naar de plaats van mozart's graf. Doch hieromtrent zullen wij best doen, den schrijver van dien brief zelven te laten spreken:
‘Mijne blijdschap over de tijding, dat Madame van hasselt-barth voornemens was, mozart, op de plaats, waar zijn stoffelijk overschot rust, een gedenkteeken op te rigten, was zoo groot, dat ik den tijd van mijn vertrek naauwelijks kon verbeiden, en dat, pas te Weenen aangekomen, mijn eerste uitgang naar den Heer barth was, die - zijne gade was destijds tot het geven van gastrollen afwezig - mij verzekerde, dat mozart's rustplaats nu inderdaad gevonden was, en mij, om deswege echt narigt te ontvangen, tot den doodgraver van het St. Marxer kerkhof verwees. Van dezen laatsten nu vernam ik het volgende: Op zekeren dag was de vrouw van eenen overleden hofmuzikant bij hem gekomen en had hem verhaald, dat zij in een door wijlen haren man nagelaten boek met diens eigene hand aangeteekend gevonden had, dat hij met eenige weinige vrienden bij mozart's begrafenis tegenwoordig geweest was, en dat zijn lijk in het achtste graf der zesde rij ter linkerhand van den ingang gelegd was geworden. Later, dus ging de doodgraver voort, had, wel is waar, het graf nog andere lijken opgenomen, maar zeker was het, dat, volgens de opgaaf dezer vrouw, dit het graf van mozart was.
Zoo stond ik dan voor den grafheuvel van den vereeuwigde! Het was den 23sten Mei van dit jaar (1845). Diepe weemoed maakte zich van mij meester, toen de doodgraver een' ruiker vlierbloesem, waarmede de hoogte overvloedig begroeid was, afsneed en dien mij met aandoening overhandigde. Het was mij alsof uit deze bloemen des overleden meesters geest mij tegenädemde. Ik zal dezen ruiker tot duurzame herinnering aan dit plegtig uur bewaren.
Bedaarder geworden, gaf ik den man eene fooi, en liet mij, onder het voortwandelen, met hem in een gesprek in. Eindelijk bleef hij staan, liet zijn oog over eenige grafheuvels gaan, en sprak met de aan deze lieden eigene geheimvolle snapachtigheid: ‘In dezen omtrek heeft nog een ander knap muzikant gelegen; maar Vorst esterhazy heeft

{==430==} {>>pagina-aanduiding<<}
dien doen opgraven en naar Eisenstadt vervoeren. Doch, toen men het graf geopend had, zag men, dat aan het lijk het hoofd ontbrak.’ Op eene uitdrukking van verbazing, die mij ontsnapte, keek de man om, als vreesde hij beluisterd te worden, en fluisterde mij toen in het oor: ‘Een Engelschman heeft dien schedel gestolen.’ En die andere knappe muzikant heette - joseph haydn!
‘Na eene verder voortgezette wandeling in dezen, met zoo vele prachtige gedenkteekenen bezetten hof des vredes - dus vervolgt onze berigtgever - stonden wij eindelijk voor den nog versch opgeworpen grafheuvel, die het stoffelijk overschot van den vóór weinige maanden overleden gänsbacher bedekt. Deze, een waardige leerling van vogler, was, als Domkapelmeester, een der opvolgers van mozart, met eene zeer ruime jaarwedde. Dat na gänsbacher's dood eene menigte kandidaten in en om Weenen naar dezen eervollen en voordeeligen post dongen, is natuurlijk; maar de keuze viel op hendrik proch, den liederen-componist, die, toen men hem, eerst na de verkiezing, kennis gaf, dat het traktement weder tot het vroeger bedrag van 800 gulden (uit mozart's tijd) verminderd was, het ambt van de hand wees!’
't Is nu uitgemaakt, dat Madame van hasselt-rarth besloten heeft, het gedenkteeken op de aangewezene plaats, No. 8 der 6de rij, links van den ingang van het St. Marxer kerkhof, te doen plaatsen. Zou het wel der moeite waard zijn, nog verder onderzoek te doen, of men nu voor den grafheuvel of voor het gebeente van mozart een gedenkteeken zet? Hij zelf toch heeft wel geen steen tot gedachtenis noodig.

Opmerkingen in het gebied der natuurlijke historie.

De Zwaluw.

‘De zwaluw,’ zegt Sir humphrey davy, ‘is een mijner lievelingvogels en eene mededingster van den nachtegaal; want de eene vermaakt mijn oog even zeer, als de andere mijn oor. Zij is de vrolijke aankondigster der lente, en haar leven een leven des genots in de volle pracht der natuur; want van den winter weet zij niets, en verwisselt Enge-
{==431==} {>>pagina-aanduiding<<}
lands groene weiden met de mirten- en oranjeboomen van Italië en met de palmen van Afrika. Nooit ontbreekt het haar aan eene wildbaan, en zij is steeds van eene goede vangst zeker. De diertjes, welke haar tot voedsel dienen, zijn fraai en kortstondig van leven. Dezelve worden door haar aan een' langzamen, ellendigen dood onttrokken - weggenomen, wanneer ze de vreugde des aanzijns gesmaakt hebben. (*) Zij is onvermoeid in het verdelgen van insekten, eene vriendin van den mensch, en behoort ons een heilige vogel te zijn. Het instinkt, dat haar leert, wanneer en waarheen zij moet trekken, werd haar door God geschonken. Zij is eene Godspraak der Natuur, door welke de Onzigtbare, doch Alomtegenwoordige, op eene verstaanbare en eerbiedwekkende wijze, tot ons spreekt.
De zwaluwen vertoonen zich in de lente even zoo spoedig midden in het land, als aan de zeekusten; eene omstandigheid, waarop vooral die genen zich beroepen, welke beweren, dat deze vogels ook in den winter bij ons blijven en zich in moerassen verbergen. Maar zij vliegen zoo snel, en buiten twijfel ook in eene zoo regte lijn, dat het onderscheid van de verschijning op verschillende plaatsen in eenig land onbeduidend moet zijn. - Als de zwaluwen zich gereed maken om te vertrekken, verheffen zij zich twee of drie malen hoog in de lucht, en zetten zich dan weder aan de oevers van den Theems neder. Willen zij daarna werkelijk wegvliegen, zoo vliegen zij in eenen kring steeds hooger en hooger in de lucht rond, tot dat zij eindelijk verdwijnen en slechts weinige nablijvenden achterlaten. Een man, die vele waarnemingen omtrent dezen vogel doet, verzekert stellig, dat de zwaluwen, alvorens te vertrekken, in eene holte onder elken vleugel een' kleinen voorraad van vliegen opdoen, en deze daar vasthechten door middel van dezelfde kleefstoffe, waarvan zij zich bedienen bij het bouwen der nesten. De alzoo bewaarde vliegen zouden dan tot teerkost op den verren togt moeten dienen. - De Heer white verdedigt het gevoelen, dat de huiszwaluwen geene trekvogels zijn, maar in kerken, bouwvallen, klippen, zandgroeven, poelen en moerassen zich verbergen, alwaar zij den winter

{==432==} {>>pagina-aanduiding<<}
(naar hij meent) in eenen staat van verdooving doorbrengen. Doch het is zeker genoeg, dat ze werkelijk verhuizen, en niet slechts in hetzelfde land van de eene naar de andere plaats vliegen. Men heeft dezelve b.v. over den zeeboezem van Bengalen zien trekken; en het is gebeurd, dat schepen, in een' letterlijken zin, door deze vogels bedekt werden. De Kapitein van een' Oostindievaarder verzekerde mij, dat hij eens zijne kajuit, waarvan de vensters openstonden, geheel vol van zwaluwen had gevonden. Zij schijnen echter niet zoo zeer door de koude, als wel door gebrek aan voedsel gedrongen te worden, om onze gewesten te verlaten.
Niets liefelijker, dan het vrolijk gekwetter van de nooit rustende huiszwaluw op een' schoonen zomeravond - niets aangenamer, dan hare vlugt, hare menigvuldige wendingen te zien, hoe onbeschroomd zij langs iemand voorbijvliegt, in vertrouwen op de kracht van hare vleugelen en op de snelheid harer bewegingen. Niets bewonderenswaardiger, dan dat schielijk draaijen en dat lang aanhoudend vliegen, wanneer zij nu eens onder eene brug door en om de stijlen dwarlende zwenkt, en dan weder om een gebouw in de nabijheid eenen kring maakt en daarbij vrolijk haar lied zingt. Men meent, dat dit eene serenade is, welke het mannetje aan het broedende wijfje brengt; en voor zoodanige onderstelling heeft men gegronde reden. Zoo dikwijls de vogel het nest voorbijkomt, hoort men zijn gekweel, en men heeft opgemerkt, dat zijne vlugt dan telkens langzamer wordt. De huiszwaluw is rusteloozer in het vliegen, dan eenige andere vogel; want zij zet in de lange dagen niet eerder zich neder, dan een weinig vóór negen ure. Juist om dezen tijd is haar zingen het luidste en zij vliegt met verwonderlijke snelheid rond. In de langste dagen is zij ten minste zeventien uren in beweging. Ook strijken deze vogels al vliegende op eene aardige wijze over de oppervlakte des waters. Waarom zij dit doen, is niet uitgemaakt; misschien vangen zij insekten, of nemen stoffen voor het bouwen der nesten op. De gewone zwaluw vliegt ook, als de huiszwaluw, in den zomer des morgens van drie tot des avonds negen ure, doch zet zich somwijlen neder, om uit te rusten.
De zwaluwen schijnen beleedigingen te onthouden en daarvoor bij gelegenheid wraak te nemen. Een paar zwaluwen bouwde een nest tegen eenen muur onder het dak; naauwelijks was het vaardig, of zij werden door twee spreeuwen,

{==433==} {>>pagina-aanduiding<<}
in weerwil van haren heftigen tegenstand en van de door andere zwaluwen toegebragte hulp, daaruit verdreven. De spreeuwen bleven in het ongestoord bezit van het nest, tot dat de ouden eens te zamen om voedsel voor de jongen uitvlogen. Toen dezelve weg waren, kwamen verscheidene zwaluwen, vernielden het nest, en de jonge spreeuwen lagen weldra dood op den grond. Vervolgens begonnen de beide zwaluwen het nest weder op te bouwen.
Een ander paar zwaluwen bouwde zich een nest boven aan den muur van eenen kalkoven. Gedurende het bouwen was de hitte aan deze plaats zoo groot, dat men de hand naauwelijks eenigen tijd tegen de steenen kon houden. Het nest was bijna voltooid, toen het door de hitte los geraakte en bij stukken op den grond viel. Een tweede en een derde nest werden ter zelfde plaatse gebouwd en hadden een gelijk lot. Het vierde eindelijk bleef zitten, ofschoon het niet minder hitte had te verduren; en in dit nest werden jongen uitgebroed en opgebragt. Het volgende jaar werd op dezelfde plaats en bij gelijke hitte van den oven een ander nest gebouwd, dat insgelijks bleef zitten; in het derde jaar was dit weder het geval, doch in het vierde kwamen de zwaluwen niet terug. Bedenkt men nu deze omstandigheden, zoo komt men tot het volgende besluit: De zwaluwen moeten eene soort van slijk of leem gezocht hebben, die tegen de hitte bestand was; doch bezwaarlijk kan men dit alleen door instinkt verklaren - zij moeten, toen zij het vierde jaar weder bij den oven kwamen, niet slechts zich herinnerd hebben, dat de stoffen, waarvan zij gewoonlijk hare nesten bouwen, niet vuurproef zijn; zij moesten tevens nog weten, welke soort van leem hier vereischt werd, en dat hetzelve in dit bijzondere geval behoorde gebruikt te worden. Hoe zal men zulks enkel door instinkt of natuurdrift verklaren? En hoe moet men het noemen - denkvermogen, verstand of begrip? Daar is althans zeker overleg, dat met ons denkvermogen verwant schijnt te zijn; doch waar deze verwantschap aanvangt of eindigt, zal wel nooit iemand weten te zeggen.
Te Dublin bouwde een paar zwaluwen een nest aan het venster van een onbewoond huis. Eene spreeuw nam bezit daarvan; de zwaluwen zochten haar te verdrijven, maar te vergeefs; de spreeuw bleef zitten. Eindelijk verloren de zwaluwen het geduld; zij vlogen weg, maar kwamen spoe-
{==434==} {>>pagina-aanduiding<<}
dig terug met een aantal andere zwaluwen, die allen zekeren voorraad van slijk of leem in den bek hadden. Zij begonnen terstond de opening digt te maken, en metselden de indringster alzoo werkelijk in. De zwaluwen moeten in dit geval toch hare wenschen of liever hare klagten aan haars gelijken hebben kunnen te kennen geven; zonder vreemde hulp waren zij niet in staat geweest, zich over het aangedane onregt te wreken. Welligt zal menigeen dit verhaal voor onwaarschijnlijk en fabelachtig houden; men heeft echter meer dergelijke voorbeelden waargenomen, waaruit men moet besluiten, dat de zwaluw met veel overleg te werk gaat. Kalm vermeldt in zijne Reis in Amerika ook een merkwaardig geval van eene zwaluw. De eijeren waren gelegd, en het wijfje zat te broeden. Na verloop van eenige dagen zag men het mannetje om het nest rondvliegen; soms ging het in de nabijheid zich nederzetten, en liet dan een klagend geluid hooren. Men onderzocht, en vond het wijfje dood op het nest. Men nam het er uit, en nu zette zich het mannetje op de eijeren; doch na verloop van een paar uren vloog het weg, en kwam weldra met een ander wijfje terug, dat de jongen uitbroedde en voedde, tot dat ze voor zichzelven konden zorgen.
Dikwijls vermaak ik mij daarmede, de zwaluwen in menigte over de watervlakte van den Theems te zien zweven. Onlangs deed ik daarbij de volgende opmerking. Ik hoorde eene zwaluw, vrij hoog in de lucht, twee gillende toonen van zich geven, en terstond daarop zag ik allen van het water zich in de lucht verheffen, zoodat ze voor het gezigt verdwenen. Kort daarna kwamen zij weder, en snapten, als te voren, en ter zelfde plaatse, naar muggen, en zweefden met de borst over het water. Was dat geluid geen teeken van waarschuwing voor gevaar, zoo kan men het misschien houden voor eene aanduiding, dat ergens eene gelegenheid tot rijke vangst van insekten zich opdeed. Dat de vogels zoo plotselijk de oproeping volgden, is vooral opmerkelijk. Ik sprak hierover met eenen vriend, welke ook een liefhebber van de natuurlijke historie is. Deze verhaalde mij, dat ook hij gelegenheid had gehad, iets dergelijks waar te nemen. Hij zag eene menigte zwaluwen op zijn huis zitten. Des avonds te voren was het zeer koud geweest, en des morgens vroeg waren de zwaluwen zoo verstijfd, dat hij aan zijn venster eenigen met de handen kon grijpen, Intus-
{==435==} {>>pagina-aanduiding<<}
schen hoorde hij de twee gillende toonen - oogenblikkelijk vlogen allen op, maakten twee of drie malen eenen kring in de lucht, en verdwenen. Buiten twijfel werd in dit geval een teeken gegeven, dat er voedsel voorhanden was. Ook houd ik het voor vrij zeker, dat de zwaluwen in den tijd van het vertrek, daar zij in gezelschap leven, eenen aanvoerder hebben, die vooruitvliegt.

Liefde der vogels voor hunne jongen.

Merkwaardig en treffend is voor den oplettenden waarnemer de liefde der vogels voor hunne jongen, en deze liefde wordt door de jongen ook beantwoord. Keert een vogel tot zijn nest terug, om de kleinen te kocsteren en te voeden, zoo wordt hij ontvangen met een gepiep, waarin liefde en innige vreugde spreken. Zet eene zwaluw zich op het nest, om aldaar den nacht over te blijven, zoo geven de jongen, dikwerf tot laat in den avond, door een zacht geluid hun genoegen te kennen. De warmte en bescherming, welke de jonge vogels van de ouden erlangen, is een heerlijk beeld van de veiligheid en gerustheid des menschen, welke zijn vertrouwen op de Goddelijke Voorzienigheid stelt: Hij zal u met zijne vleugelen overdekken, luidt in den Bijbel de verzekering, die vooral in nood en leed kan bemoedigen.
Hoe verre de zorg der vogels voor hunne jongen soms gaat, kan uit de twee volgende voorbeelden blijken.
Eene kat had zeker paalwerk beklommen, en zocht een daaronder gemaakt nest van meerlen te bereiken. Op dat gezigt verliet het wijfje haar nest, en vloog onder een angstig, klagend geschreeuw haar te gemoet, en wel zoo nabij, dat de kat haar omtrent kon bereiken. Het mannetje gaf ook teekens van de uiterste onrust, en schreeuwde luid, zich menigmaal juist voor de kat op den paal nederzettende. De listige vijandin zat te loeren, kon geenen sprong doen, daar de buit zoo nabij was. Het duurde echter niet lang, dat het nest op die wijze bedreigd werd. Het mannetje vloog zoo woedend op den rug der kat, dat zij met den vogel nederviel op den grond en verschrikt wegliep. Later behaalde de meerle andermaal op gelijke wijze de overwinning, en de kat werd daardoor zoo schichtig, dat zij van hare aanslagen op de jongen afzag. Na elken strijd zong de vogel als 't ware een zegelied, en nog verscheidene dagen joeg hij de kat door den tuin, wanneer zij buitenshuis kwam. - Zoo ge-
{==436==} {>>pagina-aanduiding<<}
beurde het ook eens, dat meerlen eenen knaap, die de jongen weggenomen had, tot in het huis navlogen en hem vrij gevoelig op het hoofd pikten.
De mensch denkt er dikwerf niet aan, hoe veel smart hij de arme schepsels aandoet, wanneer hij de jongen wegrooft, welke zij met zoo veel teederheid gekoesterd hebben. Een oud schrijver zegt: ‘De wreede vader, die zijne kinderen aanspoort, om den vogel zijne jongen te ontnemen, verdiende zelf kinderloos te worden.’ - Men zette jonge vogels in eene kooi, en plaatse die waar men wil; in allen gevalle (zoo slechts de mogelijkheid bestaat, om daarbij te komen) zullen de ouden met de grootste zorg en oplettendheid de kleinen voederen (*) en zoo langen tijd voedsel brengen, als dit gewoonlijk volgens den gang der natuur geschiedt. Komt men slechts in de nabijheid van een vogelnest, zulks veroorzaakt aan de ouden bange onrust. Opmerkelijk is het, dat zelfs die genen, welke zeer vreesaehtig van aard zijn, dan eene stoutheid en eene onbezorgdheid omtrent hun eigen leven toonen, waarover men zich moet verbazen. Bij allen, van den adelaar tot het winterkoningje, en van de zwaan tot den kleinsten watervogel, kan men die liefde voor de jongen opmerken. Een der laatsten, het waterhoen, toont eene bijzondere voorzorg. Deze vogel bouwt zijn nest in riet of biezen, veelal digt aan het water, dewijl het hier het best verborgen kan zijn; doch, op plaatsen, waar het rijzen des waters eenigzins te vreezen is, wordt een tweede nest, iets verder op het land, gebouwd, om, in geval van nood, derwaarts de jongen of eijeren te brengen.

Oplettendheid van Dieren omtrent den tijd.

Geen vogel overtreft misschien den ekster in slimheid. Ik herinner mij een voorbeeld hiervan uit mijne kinderjaren. Ik plagt toen onder de vogels te schieten, welke door eenige lijsterbessenboomen voor mijn huis aangelokt werden. Op de dagen, wanneer ik zulks deed, lieten een paar eksters, welke

{==437==} {>>pagina-aanduiding<<}
in de nabijheid hun nest hadden, zich nooit op de plaats zien; maar des zondags huppelden zij onbeschroomd rond, dewijl er dan nooit een geweer werd afgeschoten. Zij schenen te bemerken, dat er op dezen dag geen gevaar te vreezen was. Een vriend verzekerde mij, hetzelfde omtrent kraaijen waargenomen te hebben. Zij kwamen des zondags op plaatsen, waar men dezelve op andere dagen nooit zag; en in Kent heeft men werkelijk een spreekwoord: Zoo gelukkig als een kraai op zondag.
Men moet daaruit opmaken, dat althans eenige dieren meer of min den tijd, om zoo te spreken, weten te onderscheiden of te meten. - Ook onder de honden vindt men er voorbeelden van. Zekere boer had eenen hond, die hem steeds overal vergezelde, maar des zondags niet; dan bleefdezelve altijd te huis, en was zelfs niet tot uitgaan te bewegen. Eens kwam er, in de week, een hooge feestdag; de boer trok derhalve zijne beste kleederen aan, en begaf zich op weg naar de kerk. De hond ging, als naar gewoonte, mede uit, doch scheen weldra te bemerken, dat aan zijnen meester niet alles was gelijk op een' gewonen dag. Hij zag denzelven bedenkelijk in de oogen, en keerde nu langzaam naar huis. De boer riep, en de hond volgde weder; doch nu begon de kerkklok te luiden - de hond scheen op eenmaal te begrijpen, wat er te doen was, en liep schielijk naar huis. - Zoo wordt ook van vier paarden verteld, die geregeld zes dagen in de week ingespannen werden, en dan zeer mak en handelbaar waren, doch des zondags altijd rust hadden; toen men dezelve, tegen de gewoonte, eens op den rustdag wilde gebruiken, toonden zij weinig genoegen te nemen in deze verandering, en lieten zich niet dan met de uiterste moeite opvangen en voorspannen. - Aan Engelsche Officieren, welke op Gibraltar in garnizoen lagen, is het bekend, dat elken zondag, en ook alleen op zondag, eene groote menigte apen op zeker gedeelte der rots zich vertoont, van waar een gezigt over de plaats is, op welke de kerkparade wordt gehouden.


{==438==} {>>pagina-aanduiding<<}

De zwarte frak van een' man van genie.

(Muzikale Anecdote.)

Omstreeks het laatst der vorige eeuw leefde in diepe verborgenheid een jeugdig talent, welks krachten zich eerst begonnen te ontwikkelen, om eerlang in den prachtigsten bloei te schitteren. Nog onbemerkt van kunstkenners, was de waardij van den jongen virtuoos aan ieder onbekend gebleven, behalve aan zijnen ouden leermeester, een nederig lid van het orkest der Opera comique te Parijs. Dat adriaan - zoo heette de jonge kunstenaar - opzien wekken zou, hieraan twijfelde zijn oude meester niet; immers had hij zelf reeds dikwerf naar het gevoelvol spel van zijnen kweekeling, die hem zoo vroeg reeds overtroffen had, met innige verrukking geluisterd, en zich bij voorraad een deel van den roem toegeëigend, dien adriaan eenmaal moest behalen. De eenige vraag was, hoe men het mogelijk maken kon, hem op eene voegzame wijs te doen kennen. Eindelijk doet zich daartoe eene gelegenheid op: na lang aanhouden van den ouden muzikant, had de directeur van den schouwburg aan adriaan verlof gegeven, om zich, bij een buitengewoon concert, met ettelijke door hemzelven gecomponeerde proefstukken te laten hooren.
De jonge componist ontving dit berigt met blijdschap, dankbaarheid - en schrik. Met schrik? Hoe nu! Had hij dan misschien wantrouwen op zijne krachten? Dit nu wel niet; want hij gevoelde, dat, hetgeen hij in staat was te leveren, door voor echte schoonheid vatbare dilettanten niet ongewaardeerd zou blijven, en ook van meesters in de kunst bijval zou winnen. Wel nu dan, waar haperde het aan? Wat kon hem toch ontbreken? - Een zwarte frak! - ‘Waar krijgen wij een' zwarten frak van daan?’ riepen beide vrienden gelijktijdig uit.
Evenwel, de meester bezat een' frak; een kostbaar kleedingstuk, welks ontstaan zich van het begin der omwenteling, die destijds nog niet uitgewoed had, dagteekende en bij menig patriottisch feest had geparadeerd, doch sedert met groote zorgvuldigheid door zijnen bezitter bewaard en gespaard geworden was, en derhalve slechts bij zeer buitengewone gelegenheden het geluk genoot, uit zijne oude kast

{==439==} {>>pagina-aanduiding<<}
voor den dag gehaald te worden. Hoeveel den contrabassist ook aan het opgangmaken van adriaan gelegen lag, had hij nogtans met betrekking tot het mijn en dijn zoo strenge begrippen, dat hij hetgeen hij het zijne noemde nimmer gaarne in andere handen, ook niet voor korten tijd, mogt zien. En nu zelfs wel zijn' fraaijen zwarten frak, dit zijn lievelingsgewaad, dat hij tot nog toe met zoo veel zorg gekoesterd, door kamferreuk voor de vraatzucht der motten behoed had, dit dierbare kleinood aan het lijf van een' ander te zien - neen, hiertoe kon hij onmogelijk besluiten.
Eindelijk echter zegepraalde de liefde tot de kunst, en het kleedingstuk werd, doch niet dan onder de dringendste aanbevelingen, om het toch voor alle beschadiging te bewaren, aan adriaan overhandigd. Maar, o hemel! de frak was op den nog al vrij aanmerkelijken ligchaamsomvang van den contrabassist berekend, en de jonge kunstenaar was niets minder dan zwaarlijvig! Doch ook hier zegevierde liefde tot de kunst, en adriaan trok den zwarten frak aan.
Ten 7 ure waren alle drie, de contrabassist, adriaan en de frak, in den schouwburg. Teedere bezorgdheid voor zijnen zwarten lieveling, en angst, of adriaan zijne zaken wel goed verrigten en den verhoopten lof zou inoogsten, waren de aandoeningen, die in den boezem van den ouden meester elkander afwisselden en zich ook naar buiten, in al wat hij deed, aan den dag legden. Nu eens deelde hij zijnen kweekeling in een hoekje nog het een of ander, hem noodwendig schijnend voorschrift, met betrekking tot de voordragt der stukken, welke deze spelen wilde, mede; dan weder gaf hij hem waarschuwingen, hoe hij zich ten opzigte van zijn' frak gedragen moest, hem aanwijzende, hoe hij onder het spelen zijne armen had te houden, om niet hier of daar met de ellebogen aan te stooten of met de mouwen te slepen; hij onderrigtte hem, hoe men eentoonigheid in het spel voorkomen, en hoe men zich voor de mogelijkerwijs uit de lampen afdruipende olie behoeden kon; met de eene hand probeerde hij op het klavier de juistheid der accoorden, en met de andere wischte hij een stofje van den kraag en de mouwen van zijn' zwarten lieveling af. Te midden dezer vermaningen en zorgen klonken plotseling de drie slagen van den directeur, en van alle kanten weêrgalmde de uitroep: ‘Naar het orkest, naar het orkest, mijne Heeren!’

{==440==} {>>pagina-aanduiding<<}

De waardige meester ziet zich gedwongen, naar beneden te gaan, en voor de eerste maal van zijn leven leerling en frak aan henzelven over te laten.
Destijds werden de concerten nog niet, gelijk thans, op het tooneel gegeven, maar op de ruimte vóór de gordijn, die nedergelaten bleef, terwijl echter het orkest, tot accompagnement, beneden zijne gewone plaats inhield. De kunstenaars nu, die solo's uit te voeren hadden en achtereenvolgens die ruimte betraden, hadden menigmaal niet weinig moeite, om zich tusschen de gordijn en het eerste zijscherm heen te wringen. Toen nu de beurt aan adriaan kwam, deed hij zijn best om zoo goed mogelijk dien doorgang te bewerkstelligen, maar, daar deze verrigting hem nog geheel vreemd was, duurde het eenige seconden eer hij het gevaarlijke défilé doorgeworsteld was. Hier nu zag de contrabassist, hoe zijn dierbare zwarte frak met een smerig ophaaltouw van de gordijn om zoo te zeggen handgemeen werd; een strijd, waarin de frak noodwendig de lijdende partij moest zijn, gelijk zulks dan ook aan eenige lange strepen, die zich op den mouw vertoonden, blijkbaar werd. Bij dit gezigt kon de arme eigenaar, beneden in het orkest, zich niet langer bedwingen; hij sprong overeind, zoo heftig, dat hij bijna zijn' muzijklessenaar omver wierp, en riep op een' zielverscheurenden toon: ‘Adriaan, adriaan, in 's hemels naam wees toch voorzigtig met mijn' frak!’ Ik zal niet beproeven de beschaming en verlegenheid van den jongen man te schilderen, op een oogenblik dat alle oogen van het zeer talrijk opgekomen publiek op hem gerigt waren, en nu hij, voor de eerste maal in het openbaar optredende, al zijne tegenwoordigheid van geest zoo noodig had! Gelukkig echter duurde zijne bedwelming slechts weinige oogenblikken. Zijn kunstenaarsgeestdrift verkreeg weldra de overhand; het hem aangeboren genie zegevierde over den gewonen mensch, en zijn heerlijk spel won, hetgeen in Frankrijk meer zegt dan elders, dezelfde mate van bijval, alsof er niets belagchelijks voorgevallen ware.
Toen het concert ten einde was, werd hij, nog blozende van edele schaamte en door de luidruchtige toejuiching van het publiek bijna bedwelmd, door den tooneeldirecteur aan Prins talleyrand voorgesteld, die den wensch geuit had om hem te leeren kennen. Nadat deze staatsman en kunstkenner hem den gewonen lof had toegezwaaid, zeide hij,

{==441==} {>>pagina-aanduiding<<}
met veel goedhartigheid, half fluisterend, tegen hem: ‘Mijn jonge vriend, doe mij het genoegen en vervoeg u bij mijn' kassier, die u 500 francs tot een nieuw zwart kleed ter hand zal stellen.’ Want het geval met den frak van den ouden muzijkmeester was ook ter oore van den Prins gekomen, die in eene loge tegenwoordig was.
Drieëndertig jaren na dit voorval bevond Prins de talleyrand zich, tot herstel zijner door ouderdom verzwakte gezondheid, in de baden van Hyères, waar hij in een der aanzienlijkste huizen, op een terras, van hetwelk men het heerlijkste gezigt over de Middellandsche Zee geniet, verscheidene kunstoefenaars verzameld had, aan welke hij deze anecdote vertelde, en daarbij zijn leedwezen te kennen gaf, dat hij dit ontluikend talent destijds, in den drang der staatsaangelegenheden, veronachtzaamd had, zoodat hij sedert van het jonge mensch niets meer had vernomen.
Eensklaps staat een bleek man, met lijdende gelaatstrekken, dien hij nog niet gewaar geworden was, op, en zegt tot den Prins: ‘Uwe Doorluchtigheid, die adriaan ben ik.’
‘Gij!?’
‘Ik zelf... Adriaan royeldieu.’
Op dezen beroemden naam viel talleyrand den toen reeds wegstervenden componist van de Dame blanche en van Jean de Paris om den hals, en beider tranen vermengden zich (*). Zij beloofden elkander, regt dikwijls weder bijeen te zullen komen - maar een paar maanden daarna lag boyeldieu reeds op het kerkhof van Père-Lachaise, niet ver van het graf, waarin weldra ook het stoffelijk overschot van zijnen hoogschatter ter ruste gelegd werd.





{==442==} {>>pagina-aanduiding<<}

B. Appert.


Verzet de baak! 't getij is aan 't verloopen; 
Waar deining was, is alles doodsch en stil; 
De kans verkeerde; er is niets meer te hopen 
Voor Pentonville of Cherry-Hill. 
 
Een heldre glans wordt van Berlijn vernomen, 
Zacht stralende, als het licht van de avondstar. 
Het duister wijkt; verdwenen zijn de droomen 
Van crawford, julius, beaumont en suringar. 
 
Oud-Neêrland ziet, 't is waar, die wondre glansen 
Nog onbestemd; zij flikkren slechts van ver; 
Maar spoedig stijgt, aan onbewolkte transen, 
De onwelkbre glorie van appert. 
 
Knielt! buigt u neêr, verbeteraren 
Van 't misdrijf, voor het licht, dat hij ontstak! 
Vereert de zon, die alles op zal klaren; 
Erkent en leert wat u ontbrak! 
 
Naar Zondagsboek, Bezoeken of Traktaten 
Zij, van dit uur, bij niemand meer de vraag! 
Het goed te doen en 't kwade na te laten 
Worde elk geleerd door bies, kasket of kraag! 
 
De booswicht wordt door donker-groen beteugeld; 
Het donker-blaauw geeft hem een' betren aard; 
Daar hemelsch-blaauw het kwaaddoen overvleugelt, 
En 't lichte-groen der driften storm bedaart. 
 
Een roode kraag kan 't zwartste misdrijf weren; 
Het karmozijn kalmeert het bruisend bloed; 
En blaauw met wit kan zelfs den sluwsten dief bekeeren, 
En hij wordt vroom en goed. 
 
De blaauwe buis en 't blaauw kasket daarneven, 
Zorgvuldig met een witte bies bezet, 
Kan moordenaars tot goeddoen krachten geven, 
Den sluiker eerbied voor de wet. 
 
Het woordje Hoop, dat we op een' knoop aanschouwen, 
Of 't opschrift; goed gedrag, 't welk alles in zich sluit, 

{==443==} {>>pagina-aanduiding<<}

Verkrijgen hooger zin, door 't onbeperkt vertrouwen: 
Het heden wischt 't verleden misdrijf uit! 
 
Gewis, appert! gij zult den prijs behalen; 
Getuige, in elke zaal, daarvan het eerebord! 
Getuig' de lofspraak der journalen! 
Daarbij schiet mijn gezang te kort. 
 
Leef, solon! leef en blijf uw' roem bewaren! 
U zij de krans vereerd, gevlochten voor uw kruin! 
En storte, op uw bevel, na weinig jaren, 
Hier Cherry-Hill, ginds Pentonville in puin! 
 
w.h. warnsinck, bz. 

Het zal elken lezer, zelfs bij eene vlugtige inzage van dit dichtstukje, duidelijk zijn, dat het met den lof, hier aan den Heer appert en zijne plannen ter verbetering van misdadigers toegezwaaid, niet ernstig kan gemeend zijn. Maar het is gewis mijne schuld niet, wanneer in het Gevangenisstelsel, hetwelk de sierlijk en vleijend sprekende Franschman, in zijn te Berlijn uitgegeven werk: Reis door Pruissen, ontwikkelde, meer stof tot ironie, dan grond tot eene ernstige wederlegging wordt gevonden; en voorzeker heeft de man het alleen aan zichzelven te wijten, wanneer een ieder, die weet wie en wat gevangenen zijn, over zijne Don Quichotterie glimlacht en medelijdend de schouders ophaalt.
Sedert de jongstverloopene jaren werd de vermeerdering van de bevolking der gevangenissen, zoowel in als buiten Europa, een onrustbarend verschijnsel, en waren Vorsten en Wetgevers, Staatsmannen en Philantropen er ernstig op bedacht, om middelen te vinden tot stuiting van het hand over hand toenemend kwaad. Het mangelde niet aan theoriën en proefnemingen; maar het ontbrak ook niet aan mislukkingen. Het primitieve stelsel van eenzame opsluiting werd verworpen, als geheel strijdig met den aard en de behoeften der menschelijke natuur; dat van Auburn toonde zijne twee zwakke zijden, in het onmogelijke, om een gedwongen stilzwijgen te bewaren, en het onmenschelijke zijner zweepslagen, waarmede dat zwijgen ieder oogenblik moet worden gehandhaafd; dat van Lausanne droeg wrange vruchten, omdat men, in één en hetzelfde gesticht, twee stelsels wilde vereenigen, die zich niet vereenigen kunnen; terwijl dat van eene zedelijke klassificatie der veroordeelden schipbreuk leed,

{==444==} {>>pagina-aanduiding<<}
omdat het den mensch niet gegeven is, het hart van den evenmensch te kennen en te doorgronden.
Intusschen poogde men, vóór meer dan twintig jaren, te Glasgow, in Schotland, en, vóór meer dan zestien jaren, te Philadelphia, in den Noord-Amerikaanschen Staat Pennsylvanië, het stelsel van afgezonderde opsluiting toe te passen; dan, naar mate hetzelve in en buiten Europa navolgers vond, ontbrak het niet aan bestrijders, wier gronden van bezwaar, in zoo verre namelijk deze met gemoedelijkheid en ter goeder trouwe worden voorgedragen, eene ernstige overweging, naauwkeurig onderzoek en eene onbevooroordeelde wederlegging allezins waardig geacht mogen worden; want ook daar, waar die bezwaren, bij een behoedzaam wikken en wegen, te ligt worden bevonden, dragen zij den schijn van goed gehalte, niet zelden, met zich.
Maar hoe geheel anders is het gesteld met den aanval, dien de Heer appert goedvond tegen het stelsel van afzondering te rigten! Even als de bekende dolende Ridder, ziet hij windmolens voor reuzen aan, en hij verwart de eenzame opsluiting, van weleer, met het stelsel van afzondering, zoo als dit thans wordt verstaan en begrepen, als ware hij een onkundige, die nimmer een oog op het geschiedboek van het gevangeniswezen had geslagen. Ter zake van die onvergeeflijke onkunde bij een' man, die zich zoo veel airs geeft, zou hij veeleer ons medelijden dan onze bespotting verdienen, indien hij zichzelven niet bespottelijk gemaakt had door het voordragen van een stelsel, hetwelk ik, in de vorenstaande regels, met de roede der satire gemeend heb te moeten tuchtigen.
Elk der opgenoemde stelsels maakt een bestanddeel van zijne, als uit de lucht gegrepene, theorie uit; eene theorie, die hij op tweehonderd van de meest verdorvene boosdoeners, in één etablissement vereenigd, wil toepassen. Wij noemen dit onbezonnen en dwaas; maar, voor zoo verre de Schrijver volgt, waar anderen voorgingen, en slechts daarin van zijne voorgangers afwijkt, dat hetgeen zij ieder afzonderlijk, als middel tot herstel, voorschrijven, door hem vereenigd wordt aangeprezen, zou hij op onze bedaarde teregtwijzing aanspraak kunnen maken. De Schrijver wil echter eigendommelijk - hij wil genialisch wezen, en daarbij vertoont hij zich in al zijne naaktheid en bespottelijkheid. Neen, het stelsel van eenzame opsluiting, verbonden aan dat van

{==445==} {>>pagina-aanduiding<<}
Auburn, versterkt door dat van Lausanne, geschraagd door eene zedelijke klassificatie in tien afdeelingen, is den solon van onzen tijd niet genoeg! Zijn stelsel moet een Duitsch stelsel - het moet dat van appert heeten! Daartoe dient de verschillende montering voor elk der tien klassen, waarvan ik de meeste in het gedicht heb genoemd; daartoe dienen die knoopen met loffelijke opschriften, voor de vier eerste klassen; de kasket, met wit garneersel, voor de allereerste; daartoe strekken de, in het versje niet genoemde, muzijklessen en gymnastische oefeningen, die, voor de leden der vier eerste klassen, de genoegens van het gevangenisleven zullen helpen verhoogen!
Gij gelooft mij niet, geëerde Lezers! en het baart mij geene bevreemding. Welnu, sla de Reis door Pruissen op; en wanneer gij de walgelijke vleijerijen, waarmede de welsprekende Franschman den Pruissischen Monarch voor zich tracht te winnen, zijt doorgeworsteld, zult gij, op bl. 363 e.v., letterlijk vinden, wat ik zoo aanstonds vermeld heb.
Dan er is nog meer, ten bewijze, dat ik, ten aanzien van dezen delinquent, gratie boven rigueur van Justitie geprefereerd heb. Luistert! wanneer, en dit kan niet lang uitblijven! al de tweehonderd boosdoeners het stelsel van appert de kroon zullen hebben opgezet, en, door list, geveinsdheid en huichelarij, zich eene plaats in de eerste klasse zullen bezorgd hebben; wanneer wij niets anders zien zullen dan blaauwe buizen met witte kraag en opslagen, en overal de blaauwe kasket met witte bies beleefd voor ons wordt geligt, dan mogen die goede luidjes, in de nabijheid van het wonderdoend Etablissement, huisjes bouwen, en vrouw en kinderen laten overkomen, om er de genoegens van den echtenstaat en het huiselijk leven te smaken!!! Zouden zulke privilegiën, prerogatieven en regten den braven, onbesprokenen en eerlijken, maar doodarmen Pruis ook tot het besluit kunnen brengen, om eenen aanslag tegen de veiligheid van personen en eigendommen te wagen, ten einde later te profiteren van de milde gunsten, die de Heer appert aan zijne kweekelingen verzekeren wil? alles onder beding evenwel, dat de Koning van Pruissen aan genoemden Heer de concessie verleene tot het oprigten van zijn Etablissement, en er tevens, op raad van den vernuftigen Schrijver, toe overga, om de in aanbouw zijnde cellulaire strafgestichten weder te doen afbreken! Het aanbod toch, om een stel-
{==446==} {>>pagina-aanduiding<<}
sel in te voeren, hetwelk 50% minder kost dan dat van Pennsylvanië, is niet te versmaden; en dat dit stelsel weldoordacht moet wezen, daarvoor bestaan twee alles afdoende gronden: de eerste is, dat de Schrijver geen Duitsch verstaat; de tweede, dat hij, desonaangezien, op een speelreisje van slechts drie maanden, land en volk, Vorst en onderdanen, goeden en kwaden, gevangenen en gevangenissen geheel, volkomen en grondig heeft
leeren kennen!!! Dit strekke tot toelichting van het geleverde dichtstukje.
Maar - vraagt welligt iemand - wat kan genoemden Schrijver, die zich, in vroeger jaren, door de uitgave van menig belangrijk geschrift, in Frankrijk, naam en roem heeft verworven, toch wel hebben bewogen tot het opdisschen van een' zoo vreemden en wansmakelijken kost? - In het algemeen zou men hierop kunnen antwoorden, dat dwalen menschelijk is, en de ondervinding, ook in den strijd over de waarde of onwaarde van dit of dat gevangenisstelsel, menig voorbeeld opleverde van gekrenkte eigenliefde, beleedigde eerzucht, trek tot het zonderlinge en wat des meer zij, om van de buitensporigheden van het valsch vernuft niet te gewagen. Intusschen doet de aandrang, waarmede de Heer appert zijne theorie aanprijst, en het onvoorwaardelijk verwerpen van een stelsel, hetwelk hij toont niet te verstaan, gevoegd bij het hulpmiddel der laagste en lafste vleijerij, door hem aangewend, om de goede gezindheid van den Pruissischen Monarch voor zich en zijn stelsel te winnen, het vermoeden ontstaan, dat het belang van zichzelven bij hem zwaarder weegt dan het welzijn van den Pruissischen Staat en deszelfs Gevangeniswezen. Hij ontveinst het dan ook geenszins, dat hij zelf de spil is waarom zich alles zou behooren te bewegen; en vermits hij er zeer voor ijvert, dat de onderbeambten van zijn op te rigten Etablissement in groote eere behooren te worden gehouden en eene ruime belooning hun deel zal moeten wezen, zoo kan men daaruit, bij wettige gevolgtrekking, afleiden, wat hij, als aller bestuurder en hoofd, voor zichzelven van den Vorst en de vorstelijke schatkist verlangt!
Vroeger was de Heer appert, in zijn vaderland, in eene belangrijke en eervolle betrekking geplaatst; dan het schijnt twijfelachtig, of hij dezelve wel immer weder zal kunnen vervullen, en men verzekert elkander, dat hij, althans vooreerst, wel een' geruimen tijd buiten Frankrijk zal door-
{==447==} {>>pagina-aanduiding<<}
brengen. De redenen, die dit omzwerven in den vreemde veroorzaakten, hier ter plaatse niet in bijzonderheden willende ontvouwen, zij het genoeg te doen opmerken, dat het zeer natuurlijk is, dat de man naar eene honorabele en profitabele betrekking uitziet; en vermits het zonderlinge, vreemde en ongehoorde doorgaans aller aandacht tot zich trekt, en de belangstelling meestal nog wordt verhoogd, wanneer de plannenmaker een vreemdeling is, zoo kan het geene verwondering wekken, wanneer de Heer appert daarmede zijn voordeel tracht te doen. Als Auteur is hij gunstig bekend; taal, stijl en welsprekendheid staan hem te dienst, en wat aan dezen ontbreken moge weet de vleijerij aan te vullen. Luidt zijne theorie zonderling; welnu, het is de theorie van een Genie! en wie kan de grenzen van het genie bepalen? De windhandel wordt niet maar alleen in fondsen en koopwaren, somtijds wordt hij ook in de geleerde wereld, in het gebied van kunsten en wetenschappen en op het veld der philantropie gedreven. Wie zal het een' vernuftig' Franschman beletten, wanneer hij met de ligtgeloovigheid van anderen eene goede speculatie poogt te doen?

Het geschilderde ridderteeken.

Een oud soldaat uit den tijd van het Keizerrijk, (verhaalt het dagblad la Presse, als eene daadzaak, voor welke het instaat) schombert geheeten, die sedert den veldslag bij Eylau zijn vaderland onafgebroken gediend had, sedert de verovering van Algiers tot het Afrikaansche leger behoorde en aan de schitterendste wapenfeiten van dit laatste deel nam, zoodat zijn naam steeds met eer in de dagorders genoemd werd, had desniettemin tot nog toe het ongeluk ondervonden, bij alle uitdeelingen van eerekruisen, hoezeer hij reeds in het jaar 1831, als deze onderscheiding waardig, voorgedragen geworden was, voorbijgegaan te zijn. Nog onlangs vond hij gelegenheid, onder het oog van den Hertog van aumale, bij het opligten der Smala van abd-el-kader, welke ontmoeting hij in hoedanigheid van wachtmeester der gendarmerie bijwoonde, uit te munten. Doch ook ditmaal werd hij, even als vroeger, vergeten: regts en links om hem heen regende het ordesteekens, maar niet een eenig derzelve bleef hem op de borst kleven. Eenen kunstenaar,

{==448==} {>>pagina-aanduiding<<}
eenen schilder, was het voorbehouden, den ouden soldaat deze zoo welverdiende, zoo regtmatige onderscheiding te verschaffen. Horace vernet, gedurende zijn verblijf in Afrika door de krachtige trekken en de krijgshaftige houding van den ouden grognard getroffen, droeg zijn beeld over op het doek, dat de gedachtenis aan de opligting der Smala moet vereeuwigen, en schilderde hem, om zijn voorkomen in de uniform op eene gepaste wijs te voltooijen, een eerekruis op de borst, gelijk het dan ook inderdaad aldaar volkomen op zijne plaats zou geweest zijn. Kort vóór zijne reis naar Engeland nu trad, op zekeren dag, Koning lodewijk filips in vernet's werkplaats te Versailles, waar deze juist bezig was de laatste hand aan dit slagtafereel te leggen. De Koning bragt den schilder verscheidene lofspraken toe over de schoone soldatenkoppen, die in de onderscheidene groepen van het stuk bemerkbaar zijn, en, op het beeld van schombert wijzende, zeî hij: ‘Dit zeker is een portret.’ - ‘Ja, Sire,’ hernam vernet; ‘schombert is een dapper soldaat uit den Keizertijd, wiens naam sedert twaalf jaren in Afrika met onderscheiding genoemd wordt, en die nog onlangs, bij de opligting der Smala, bijzonder heeft uitgemunt. Ik meende, dat hij het kruis ontvangen had, tot hetwelk hij sinds lang is aanbevolen geworden; maar tot mijn leedwezen heeft men mij heden morgen gezegd, dat ik het kruis op schombert's borst weder moest uitvegen.’ - ‘En ik magtig u,’ viel de Koning hem in de rede, ‘het er op te laten!’ Nog denzelfden dag werd de oude soldaat tot ridder van het legioen van eer benoemd.

Opmerkelijke moordontdekking.

Ruge verhaalt, in zijn werkje: Twee jaren te Parijs, het volgende geval: Op zekeren avond, dat het aanhoudend regende, had eene oude vrouw in de Champs Elysées onder eenen boom eene schuilplaats tegen het weder gezocht. Het was laat en begon donker te worden. Zeer digt bij haren boom, zoodat zij nog de gelaatstrekken onderscheiden kan, houden twee manspersonen eenen derde aan en vorderen zijne beurs. Hij heeft slechts een vijf-francs stuk en geeft dit zonder tegenkanting over; dit is echter den roovers niet genoeg, en zij besluiten hem te vermoorden en zijn lijk naar

{==449==} {>>pagina-aanduiding<<}
de Morgue (*) te brengen, om daarvoor de vastgestelde premie van tien franes te bekomen. Hartroerend smeekt de ongelukkige om zijn leven; maar zij luisteren naar zijn bidden niet, en vermoorden hem wreedelijk, bijna aan de voeten der oude vrouw, die, in onuitsprekelijken angst, getuige van dit vreeselijk tooneel moet wezen. Naauwelijks zijn de twee mannen met den doode weg, of zij snelt naar de policie, en verhaalt het akelige voorval, dat haar bejegend is. De policiebeambte neemt haar met zich naar de Morgue, en scherpt haar in, hem een teeken te geven, wanneer zij de moordenaars herkennen mogt. Tevens had hij voor getuigen gezorgd. In den loop van den ochtend verschijnen werkelijk de moordenaars met het lijk en vorderen hunne twee vijf-francs stukken. ‘Dat is zoo,’ zegt de beambte, ‘die komen u toe; hier hebt gij ze,’ en met deze woorden legt hij één vijf-francs stuk op de tafel. De moordenaars merken aan, dat zij er twee moeten hebben. ‘Die hebt ge,’ antwoordt de agent; ‘hier dit stuk, en dan het andere, dat gij bij hem gevonden hebt.’ De roovers schrikken, geraken van hun stuk, en vallen, om genade smeekende, op de knieën. Zij worden weggeleid. - Dit tooneel, en tot schouwplaats de Morgue; men kan niets bedenken, dat schrikwekkender is!




Mazuren.

Men behoeft niet naar andere werelddeelen te reizen, om schaars bekende landstreken op te sporen; zelfs een deel van Pruissen, te weten Mazuren, in het vorige jaar door den Koning bezocht, is zoo goed als onbekend. De armere lieden wonen er gedeeltelijk, als Troglodyten, in hutten van leem, die aan en in de bergen gebouwd zijn. Deze woningen bevatten doorgaans maar één vertrek, dat tevens tot verblijf aan de hoenders en 's winters ook aan de ganzen, varkens, kalveren, schapen, honden, kortom aan alwat op de boerderij leven ontvangen heeft, moet dienen (†). Het wordt op

{==450==} {>>pagina-aanduiding<<}
deze wijs een allerliefelijkst vereenigingspunt van rook, vuil, stank, en van een oorverdoovend mengsel van allerlei geluiden, geschreeuw, gekakel, gekwaak, geblaat, geknor, geblaf en gesnork. Het mobilair van zulk eene woning, die door een paar dofgewordene kleine venstertjes van een spaarzaam schemerlicht voorzien wordt, is uiterst eenvoudig: eene tafel, eenige langs den wand geplaatste banken, eene andere bank aan de geweldig groote, uit leem gevormde kagchel, eene wijde bedstede, waarin man, vrouw en kinderen bij elkander slapen. Beddengoed is een bij het meerendeel der inwoners onbekend ding; men slaapt op stroozakken, of ook op het losse stroo; een spiegel is eene ongehoorde weelde; een uurwerk wordt nergens gevonden, en niemand weet er zich naar te rigten. In de winteravonden wordt het vertrek door een vuur van rijs verlicht; ook worden wel brandende pijn-splinters of zoogenaamde kien-spanen in eene spleet van den muur vastgestoken, om zich op deze wijze licht te verschaffen. Van olie weet men niets; bij hooge feesten verschijnt wel eens eene dunne vetkaars. Gestookt wordt er des winters overmatig sterk, zoodat de groote kagchel aanhoudend gloeit, en de kinderen moedernaakt in de kamer rondloopen. Het bouwen van zulk een heerlijk woonverblijf kost soms niet meer dan 5 thalers, wijl men elkander weêrkeerig daarbij helpt en het gebouw geen ijzer hoegenaamd bevat. De armsten eten hunne aardappelen zonder vleesch en zonder vet, niet zelden ook zonder zout. Koffij wordt in geene dier huishoudingen gebruikt, er er zijn geheele dorpen, waarheen sedert menschengeheugen geen koffijboon en geen stukje suiker verdwaald is. Thee, chocolade en specerijen zijn er aan velen niet eens bij naam bekend.

Bijdrage tot de karakterschets van Lord Byron.

Een der oudste zendelingen, Pater paul, een vrome Kapucijner, die door zijnen zilverwitten baard en meer nog door zijn onberispelijk leven eerbied inboezemde, bewoonde een klooster te Athene, toen op zekeren dag Lord byron

{==451==} {>>pagina-aanduiding<<}
aan de deur zijner cel klopte en om gastvrijheid bij hem verzocht. Te gelijker tijd door de gulle spraakzaamheid van den geestelijke en door de genoegelijke afzondering zijner woning bekoord, voelde byron zich genoopt, den geheelen winter in het klooster door te brengen en dichtte er zijnen Giaur. Nimmer ontglipte hem in al dien tijd, volgens getuigenis van den Pater, een enkel woord tegen de Godsdienst; integendeel liet hij eene heimelijke overhelling tot het Katholicismus doorschemeren. ‘Engeland,’ zeide hij eens, ‘dat zich beroemt aan het hoofd der beschaafde natiën te staan, behandelt een deel zijner burgers met meer onregtvaardigheid en barbaarschheid, dan de Turken zich jegens de Christenen veroorloven. Arme Ieren, gij zijt de Raja's van Grootbrittanje!’ Bij zijn vertrek verzocht de dichter den Kapueijner om een klein aandenken aan het klooster. De laatste bood hem hierop eenen kornalijnsteen aan, waarop het beeld en de naam van Keizer hadrianus gesneden waren, en dien de Pater zelf kort te voren aan den oever van den Kephissus gevonden had. Byron wilde dit geschenk niet aannemen, en liet zijnen gastheer niet onduidelijk merken, dat hij in diens cel een ander voorwerp gezien had, dat hem liever zijn zou. De meubilering van eens Franciskaners cel is tamelijk armoedig; de Pater keek in het rond, en poogde vruchteloos te raden, wat zijn gast toch bedoelen mogt. Eindelijk viel zijn oog op een fraai gevormd Christusbeeld van ivoor, dat aan den muur hing, en hij bood hem dit als geschenk aan, half verzekerd, dat byron, volgens zijne bekende grondbeginselen, het niet zou aannemen. Hoe groot was dus niet de verwondering van den goeden geestelijke, toen byron het beeld eerbiedig kuste, het in zijn' koffer pakte, en den
Pater met deze woorden dank zegde: ‘Dat is het, wat ik mijner moeder uit Griekenland wilde medebrengen.’

Stomme honden.

De volgende, voor de natuurlijke geschiedenis belangrijke daadzaak, wordt medegedeeld in eenen, door Professor bell, van het Kings-College te Londen, uit Mauritius geschreven brief: ‘Op de vaart van Sechelles herwaarts legden wij bij Juan de Nova aan, waar ik voor de eerste maal gelegenheid had, een eiland van zuivere koraalvorming te zien. Het heeft de gedaante van een hoefijzer, is ongeveer 21 mijlen lang, en wisselt van eene halve tot drie kwart mijl in breedte; rondom hetzelve loopen riffen, die van schildpadden wemelen. Van tijd tot tijd zijn op dit eiland honden van verschillende soort achtergelaten geworden; en daar zij op hetzelve ruimschoots voedsel aan schildpadden-eijeren, jonge schildpadden en zeevogels vinden, zoo hebben zij zich ont-
{==452==} {>>pagina-aanduiding<<}
zettend vermenigvuldigd, zoo dat er thans vele duizenden aanwezig zijn. Ik kan uit eigene bevinding verzekeren, dat zij zout water drinken en het vermogen om te blaffen ganschelijk verloren hebben. Sommige hunner, welke men verscheidene maanden gevangen hield, bleven desniettemin hun woest uitzigt en wilde gewoonten behouden; evenmin legden zij neiging aan den dag om met andere honden bijeen te zijn, en kregen hunne stem ook niet terug. Hebt gij hiervan vroeger reeds iets vernomen, zoo zal deze mijne opgave tot bevestiging kunnen dienen; zoo niet, dan hoop ik, dat deze uit eigene waarneming mij bekend gewordene daadzaak u niet geheel onbelangrijk mag voorkomen. Op het eiland zelf rotten de honden in groote hoopen bijeen, en vangen de zeevogels zoo behendig, als vossen het immer zouden kunnen doen. Ook de schildpadden-eijeren vreten zij, en menigmaal ontstaan er gevechten over den verkregen buit. De meeste dezer dieren dragen hunne staarten als de wolven, doch eenige ook over den rug gekruld. Het schijnen deels Spaansche, deels das-, deels Newfoundlandsche en jagthonden in velerlei vermenging en
van alle kleuren te zijn, met uitzondering van geheel witte of gespikkelde.’

Struisvogeljagt.

De mannelijke struisvogel heeft gewoonlijk van drie tot zeven wijfjes, en allen bewonen een en hetzelfde nest. Hij neemt met de wijfjes deel aan het uitbroeden der eijeren, en wel des nachts, om ze tegen de aanvallen der hyenen en andere roofdieren te beschermen. De struis bezit twee vermogende wapens: vooreerst zijne wieken, waarvan de slag sterk genoeg is om eenen jager den arm te verbrijzelen; ten andere zijne toonen, waarmede hij dieren en menschen ter aarde slaat en doodt. Ik heb zelf eens (zegt een reiziger) in het land der Namaquas een' boschjesman gezien, wien een struis het ligchaam van boven naar beneden opgereten had, zoodat de ingewanden er uit hingen. Deze wilden bedienen zich, om de struisvogels, die in de noordelijker deelen van Afrika te paard gejaagd worden, magtig te worden, van eene soort van schildjagt. Zij vlechten namelijk, ter behoorlijke grootte, een gestel van twijgen, overtrekken het met een struisvogelsvel, steken den kop van zulk een dier op een' stok en dragen beide voor zich uit. Dus toegerust en de zwartachtige kleur hunner beenen door een bestrijksel van krijt verborgen hebbende, naderen zij het wild, hetzij dan struizen, of quaggas of gnoes, daarbij zeer natuurlijk de bewegingen van den vogel nabootsende, tot dat zij nabij genoeg gekomen zijn, om het voorwerp, dat zij bemagtigen willen, met hun schietgeweer, boog en vergiftigde pijlen, te treffen.





{==453==} {>>pagina-aanduiding<<}

Mengelwerk.

Het eerste huisgezin.

Eene redevoering, door G.H. van Senden.

Mijne Heeren!

Ik treed met u tot de geschiedenis van het nog niet in afzonderlijke volken gescheidene menschdom, en dus tot de historie van den oorspronkelijken staat, de eerste ontwikkeling en de vroegste lotgevallen en daden van ons geslacht.
‘Welke is de oorspronkelijke staat der eerste menschen geweest?’ - ziet daar eene vraag, die reeds op zich zelve onze hoogste belangstelling verdient, en haar nog meer boeit, wanneer wij op de zeer uiteenloopende wijzen van beantwoording letten.
Immers, volgens het eene gevoelen was de oorspronkelijke staat van ons geslacht eene zamenvatting van alle slechts denkbaar geluk. Toen, zoo zeggen sommigen, werd het regt bemind van wege het schoone, en de deugd van wege hare inwendige waardij. Min zuivere prikkels waren er niet noodig; geene belofte, om den mensch over te halen tot beoefening der wet, geene bedreiging om hem af te schrikken van overtreding. Vergenoegdheid was het deel van allen. De begeerte, naar hetgeen men niet bezat, deed toen den mensch niet rusteloos jagen naar bedriegelijke droombeelden; tevreden gevoelde een ieder zich in zijnen kring. Het plekje gronds, waar hij geboren was, boeide hem nog door eene tooverketen, en de gedachte kwam bij hem niet op, om den koning der wouden te vellen, ten einde van denzelven een schip te bouwen en

{==454==} {>>pagina-aanduiding<<}
met de ranke kiel, over de woeste zee, naar verre gewesten te stevenen. Onbekend waren toen de menschen met den oorlog; de middelen ter verdediging waren niet noodzakelijk, geene wallen en grachten benaauwden de steden; geene krijgsklaroen werd er gehoord; geen helm of pansier geslagen; geen zwaard of spies vervaardigd. In ongestoorden vrede zaten de gelukkigen neder, te midden van den rijken en weelderigen overvloed. Zij hadden niet noodig den akker te bebouwen; het aardrijk gaf van zelf het gewas, en niet als vrucht voor den prijs van arbeid en zweet verworven. De boomen breidden hunne armen uit, om in den schoot des menschen de heerlijkste vruchten te laten vallen, of reikten ze hem toe, wachtende op de menschelijke hand, die de edele gave zoude willen aannemen. De barre winter was onbekend; het aardrijk zuchtte evenmin onder zijne snerpende geeselslagen, als het ineenkromp onder den verzengenden gloed des zomers. Eene eeuwige lente, gedragen op de vleugelen van het westewindje, zweefde over de bekoorlijke landstreek, terwijl van den onbewolkten hemel de koesterende zonnestraal vriendelijk groette. Een rijk geschakeerd bloemveld was de oppervlakte, die aan alle zintuigen streeling aanbood; melk en honig niet alleen, ook godendrank vloeide toen als water. Met één woord, het was de gelukkige, het was de gulden eeuw van ons geslacht.
Geheel het tegenovergestelde hiervan is de staat, waarin andere Ouden zich het eerste menschdom dachten. Volgens hen, had de mensch eerst weinig meer van den mensch, dan de gedaante. Staan konde hij niet in eene opgerigte gestalte, en zich, rustende op zijne voeten, bewegen; neen, op handen en voeten kroop hij rond onder de dieren des velds, naakter en hulpeloozer dan zij. Zinnelijke drift bragt hem in aanraking met wezens van zijne soort, maar eerst de vrees voor het sterkere en verscheurende dier drong hem zich te koppelen. Kruiden en boomvruchten, ziet daar zijn eerste voedsel! De dieren werden zijne leermeesters. Van den ourang-outang leerde hij gaan; van de andere schepselen, die geluid geven, spreken,

{==455==} {>>pagina-aanduiding<<}
door hunne toonen na te bootsen. Zoo werd de kiem van maatschappelijke vereeniging en van de spraak gelegd; maar een wilde was hij nog, buiten orde of wet, vreemd van alle zachte gevoelens; zonder God en deugd; een dom, zwak, wreed en laaggeestig wezen. Eerst laat bereikt hij den laagsten trap van de ladder der beschaving; en langzaam klimt hij bij haar op in tijdperken, die bij duizende jaren geteld worden. Zoo wordt de diermensch allengskens mensch, heer der schepping; zoo ook dat redelijk en zedelijk wezen, hetwelk onuitputtelijk is in vermogen, en in den luister van wijsheid en deugd stralen kan.
Den oorsprong van deze beide geheel tegenstrijdige voorstellingen naspeurende, tasten wij geenszins rond in het donkere. De laatstgenoemde is de vrucht van de gronddwaling omtrent den oorsprong van het menschelijk geslacht. Vele Grieksche wijsgeeren stelden toch, dat de mensch ontstaan was uit het slijk, hetwelk, gekoesterd door de zonnewarmte, eens menschen heeft voortgebragt, gelijk thans paddestoelen. Anderen hielden het er voor, dat de mensch zijn aanwezen te danken had aan dieren; doch zij verschilden ten opzigt van de soort. Immers terwijl sommigen geloofden, dat de mensch zijn bestaan had begonnen in het ligchaam van den visch en door dezen waterbewoner aan het land was uitgespuwd, toen hij zoo ver voldragen was, dat hij zich zelven konde voeden, kenden anderen aan landdieren de eer toe, het menschenkind, dat hulpeloozer was dan zij, gezoogd en gekweekt te hebben. Natuurlijk konde men zich bij zoodanige menschwording geenen anderen oorspronkelijken mensch, dan den aan het dier meer of min gelijkenden, denken. Men meende daarenboven bevestiging voor zoodanigen oorspronkelijken staat te vinden in de oude geschiedenis der westersche volken, welke deze volken voorstelde, als eerst verkeerd hebbende in eenen min beschaafden staat, waaruit men dan tot eenen dien voorafgaanden staat van volslagene wildheid besloot. Eindelijk hechtte men te voorbarig geloof aan de verhalen omtrent halfmenschen, die, naar men zeide, in Afrika zich ophielden, en aldaar ge-
{==456==} {>>pagina-aanduiding<<}
heele natiën vormden; blijkbaar apen van kleinere en grootere soort, die men voor zulke, nog in den oorspronkelijken staat levende, menschen aanzag. Intusschen wekt het billijk verwondering, dat zoodanig gevoelen zich niet alleen staande houden, dat het ook voorgestaan konde worden door mannen, die, als wijsgeeren, zelven luisterrijke toonbeelden opleverden van den adel hunner natuur. Het is ook onbegrijpelijk, dat zij, die den vasten gang der ontwikkeling
konden volgen, niet opmerkten, dat een schepsel, hetwelk niet dadelijk al de krachten en vermogens van eenen mensch had, onmogelijk mensch konde worden, maar integendeel gedoemd moest zijn, om als de ourang-outang eeuwig dier te blijven. Wat zeg ik, een dier in menschengedaante, zonder leidend instinkt om onderhoud te vinden en zich te beschermen, en dat zoo vol behoeften en zoo weerloos! - waar had de natuur, in hare stiefmoederlijke wreedheid, zulk eene misgeboorte geworpen? waar, in hare onnatuurlijkheid, zulk een wezen tot vondeling gelegd?
Men schijnt reeds in ouden tijd het ongerijmde van een gevoelen, hetwelk zoodanigen oorspronkelijken staat des menschdoms stelde, te hebben ingezien; althans het tegenoverstaande vond grooteren aanhang. Het verdiende dien ook; want de wortel van hetzelve lag niet in de hersenschimmige meening, maar in de daadzaak. Door de overlevering, in verschillende takken bewaard, waren in den voortgang van den tijd deze takken vereenigd geworden; en dichters, begaafd met eene levendige verbeelding en een gloeijend gevoel, hadden daaruit eindelijk dien levensboom met gulden vruchten gevormd, welke zaligen der aarde onder zijne schaduwen verzamelde.
In het midden van deze beide uitersten ligt, M.H.! die schets van den oorspronkelijken staat des menschelijken geslachts, welke de Bijbelsche oorkonde aanbiedt. Den grond van het aanwezen der eerste menschen stellende in eene almagtige, wijze en goede oorzaak, behelst zij in zich de eenig mogelijke, de allezins waardige en volkomen toereikende oplossing van het raadsel van ons bestaan.

{==457==} {>>pagina-aanduiding<<}
Zij, den eersten mensch ons voor oogen brengende als mensch en voorwerp der teederste zorg van zijnen hemelschen Vader, leert hem ons kennen als een schepsel, vatbaar voor menschelijke ontwikkeling, en op den juist gepasten weg om haar, en in haar het doel zijns aanwezens, te bereiken. Het is hierom, M.H.! dat ik geenszins het voorbeeld van die schrijvers wil volgen, welke de oudste historiebladen des Bijbels voorbijgaan of ze ter zijde schuiven. Want, hoe gaaf ik ook toestem, dat aan die oude stukken volledigheid ontbreekt, dat zij daarenboven niet overal het echt historisch karakter dragen, en dat zij gevonden worden in een boek, hetwelk zich meer voorstelt eene geschiedenis van de Godsdienst dan eene algemeene historie mede te deelen, - ik heb hier toch iets, en ik vind, dat juist die gebreken kenmerken zijn van hoogen ouderdom. Wie wil, die scheure deze eerste bladen uit de geschiedenis van het menschdom, en hebbe alzoo eene algemeene historie zonder begin; wie kan, die vulle deze plaats aan met zelf uitgedachte of van andere volken ontleende Philosophemen; - ik behoud deze bladen; ik geef voor dezelve gaarne geheele boekdeelen vol berigten, rakende latere tijden. Maar ik vergeet niet, dat ik fragmenten der oude wereld voor mij heb, die ik in den geest der oude wereld moet opvatten, wanneer ik ze zal verstaan. Daarom hecht ik mijne voorstellingen van den eersten staat en de eerste ontwikkeling der redelijke aardbewoners, alsmede die van de vroege daden en lotgevallen van het menschdom, aan de oudste oorkonden van hetzelve; en ik vul de korte berigten aan naar de beginselen der menschkunde en uit de schatten der ervaring.
Intusschen zal ik, handelende over den oorspronkelijken staat van den eersten mensch, slechts met bedachtzaamheid van deze hulpmiddelen gebruik mogen maken, die, hoe ruim dienstbaar zijnde voor algemeene gevallen, het toch slechts met beperking zijn voor dit geheel bijzondere. Immers de eerste mensch is niet als kind op de wereld gekomen, omdat hij niet geboren is; hij is evenmin als grijsaard geschapen. De wijsheid van den Schepper ge-
{==458==} {>>pagina-aanduiding<<}
bood, hem voort te brengen, staande in den leeftijd van de minste onvolkomenheden. Deze is die van den man, wanneer de mensch de meeste krachten en vermogens bezit, en den meesten lust heeft om werkzaam te zijn. Zoo staat de eerste mensch voor ons, zijnde een geheel eenig verschijnsel. Hij leeft, maar hij is niet geboren; hij is volwassen, maar niet opgegroeid; een man is hij, die geen zuigeling, geen jongske, geen knaap, geen jongeling is geweest; maar mensch is hij; in zijn geheel inwendige en uitwendige is het onderscheidend kenmerk der menschheid ingedrukt.
Hij is mensch, dat is een schepsel van eene regt opgaande gestalte, behoefte hebbende aan spijs en drank tot onderhouding van zijn leven en zijne ligchamelijke krachten. Hij heeft zintuigen, die hem in betrekking brengen tot de dingen, welke buiten hem bestaan en de indrukken van dezelve aan de zinnen en zoo aan de ziel toevoeren. Die ziel is redelijk; zij kan zich niet slechts van zinnelijke voorwerpen denkbeelden vormen, ook van bovenzinnelijke; zij kan de dingen in hunne eigenschappen vergelijken, om de onderlinge betrekking te bepalen; zij kan kiezen en verwerpen met vrijheid. Hij is een gevoelig wezen; voor aandoeningen en gewaarwordingen is hij vatbaar, niet slechts voor zinnelijke, maar ook voor zedelijke en godsdienstige. Hij heeft in zijn binnenste bewustheid van goed en kwaad en gevoel der afhankelijkheid van God; maar al deze krachten en vermogens zijn vatbaar voor ontwikkeling; hij kan ze oefenen en volmaken, hij kan ze ook verwaarloozen, en door den invloed der zinnelijke wereld zich verleiden laten, om strijdig met zijnen rang en zijne bestemming te handelen. Hij is eindelijk gezellig wezen; hij wil en moet leven in gemeenschap met zijne medemenschen, en zich, vooral door een eigenaardig daartoe ontvangen vermogen, het spraakvermogen, hun mededeelen.
Zoo is de mensch geplaatst tusschen de grenslijnen, die beneden hem om het dier, die boven hem om de geestenwereld getrokken zijn; en, van deze edele schepselensoort, die thans over den geheelen aardbol hare woningen heeft

{==459==} {>>pagina-aanduiding<<}
verspreid, zien wij daar den eersteling worden, toen de Allerhoogste, als raadplegende met zich zelven, in hem het meesterstuk zijner werken hier beneden voortbragt. Doch welk is de plek, waarhenen de wording van den eersten mensch onze oogen trekt? De oude oorkonde, het gewigt gevoelende van dien geadelden grond, doet veel moeite om denzelven naauwkeurig aan te wijzen. Trouwens zij vermeldt het landschap en den naam der plaats; zij wijst in rivieren, die onuitwischbare strepen, in de aardkorst getrokken, de ligging aan; zij geeft als het ware eene naauwkeurige landkaart van het Paradijs. De namen Phrat en Hiddekel, ontegenzeggelijk de Euphraat en Tigris, doen ons Azië als dat werelddeel begroeten, waar ons geslacht zijnen aanvang nam; want beide zijn magtige stroomen, die, van den Taurus afgedaald, in langen loop naar de Perzische golf zich spoeden. Intusschen waar bespoelden deze wateren het Paradijs? De oorkonde zegt daar, waar Eden ligt. Zij bepaalt nader, noemende de rivier Gihon, die om of door Cus, en de Pison, die om of door Havila loopt. De oude beschrijving zegt, dat dit water voortgaande was uit Eden om dezen hof te bewateren en van daar verdeeld en tot vier hoofden, of armen, werd.
Ziet, daar ontwaakt de mensch uit het niet-zijn tot het zijn; hij gevoelt zich in eene wereld, die, door middel van zijne hoogst prikkelbare zintuigen, eensklaps van alle zijden invloed op hem uitoefent. Kan het anders, hij is aan eenen droomende gelijk; de voorwerpen loopen in elkander, gelijk de golven van den oceaan; hij wordt overstelpt door de veelheid, verstrooid door de menigvuldigheid. Gejaagd vliegt zijn geest door de ruimten van het heelal; en wat hem naar boven trekt, dat trekt hem ook naar beneden; wat hem hier boeit, boeit hem ook daar, zijn geest, zijn gevoel, zijn wil zijn in duizend voorwerpen verdeeld! Het is te veel op eens; hoe zal hij in de beschouwing van het heelal tot zich zelven komen en zich geregeld op het tooneel zijns aanwezens ontwikkelen? De hemelsche Vader treedt tusschen beide; Hij doet het door eene openbaring den eersten mensch mede te deelen, welke

{==460==} {>>pagina-aanduiding<<}
in het naauwst verband staat met de eerste ontwakende behoefte. Deze behoefte is die aan spijs en drank, die zich weldra in honger en dorst te kennen geeft. Terwijl zij om vervulling vraagt, rigt de Godspraak de aandacht van den mensch op kruiden en boomvruchten, op de viervoetige dieren, de visschen en het gevogelte, en aldus op die voorwerpen, waartoe de mensch eerst al zijne oplettendheid zoude bepalen. Intusschen, - daar de mensch verstoken was gebleven van de aan het dier medegedeelde natuurdrift, die het terughoudt van zich in het water te storten of de giftplant te eten, - zal de hemelsche Vader hierbij gepaste waarschuwingen gevoegd hebben, die aanvankelijk konden strekken, om opmerkzaam te maken op het onderscheid in het plantenrijk voorhanden. Dit onderscheid leert de mensch ook aan het voedsel, hetwelk eerst in enkele soorten van verkwikkende vruchten bestond, kennen. Allengskens echter doet de begeerte tot afwisseling hem naar grooter verscheidenheid van spijzen uitzien, en uit veel kiest hij eindelijk de geliefkoosde boomen, de meest aangename vruchten. Wat de Godspraak had herinnerd, dat zag hij nu zelf, dat het plantenrijk zich vermenigvuldigde door zaad. Het verwondere ons dan geenszins, dat de oude oorkonde den Paradijsbewoner voorstelt als tuinman, die, niet tevreden den hof te bewaren, denzelven ook bebouwt. Daar plant, daar zaait, daar besproeit hij. De arbeid is niet zwaar; neen, genoegen vindt hij in de oefening der ligchaamskracht, die aldus zich sterkt. Onder zijne oogen ontluikt eene kleine schepping, op welke hij als op de zijne met welgevallen nederziet, en het eerst smaakt en proeft hij hoe zoet de vrucht is, die verkregen wordt door eigene werkzaamheid. Zijn tuin is een paradijs in het paradijs, eene school voor orde en regelmatigheid. - Tot het plantenrijk bepaalt zich zijne zorg niet alleen. Ook het dier heeft zijne oplettendheid getrokken. Hij heeft
opgemerkt, dat er zijn, minder schuw en meer bevriend met den mensch dan anderen, en ziet, deze verzamelt hij om zich tot zijn vermaak en zijne dienst. De melk van geit en schaap is niet voor derzelver jongen alleen; zij is

{==461==} {>>pagina-aanduiding<<}
ook voor hem, die lang genoeg uit de beken van het paradijs heeft gedronken. Het ei van den vogel is niet alleen bestemd, om de gevederde schepselensoort te vermenigvuldigen; het kan, bij het plantenvoedsel, den mensch verkwikken en sterken; het vleesch van het dier, - doch hier verheft zich de vraag: ‘heeft de eerste mensch ook dierlijk voedsel gebruikt?’ Het komt mij voor, M.H.! dat de beantwoording dezer vraag geheel afhangt van die eener andere: ‘heeft hij het vuur gekend?’ Immers het raauwe, het van bloed druipende vleesch moge spijze zijn, die het roofdier en deszelfs broeder, de woeste kannibaal in zijne onmenschelijkheid. verslinden, voor den mensch wordt het vleesch eerst dan spijze, wanneer het door het vuur bereid is. Intusschen verklaar ik volstrekt niet te begrijpen, hoe men een oogenblik heeft kunnen aarzelen, om de kennis aan het vuur den Paradijsbewoner te ontzeggen. Want ofschoon de oude oorkonde niet uitdrukkelijk vermeldt, dat de eerste mensch het vuur gebruikte, zij geeft het toch te kennen, wanneer zij verhaalt, dat de zonen uit het eerste huisgezin offers hebben ontstoken, zonder er in het minst iets bij te voegen, hetwelk den lezer konde doen denken, dat het vuur eene uitvinding dier zonen was. Daarenboven, M.H.! de mensch zonder vuur staat daar ontbloot van de vlammende gloriekroon, van den schitterenden schepter zijner natuur, voor welke het dier zich buigt, en leeuw en tijger angstig vlieden. Bliksemen uit den hemel waren de Engelen, die deze gave van den Vader der lichten den mensch toevoerden, en den schat, zoo rijk in luister als in zegen, vertrouwden aan de heerschappij zijner rede. Maar, wanneer ik mij dan den mensch niet zonder kennis en gebruik van het vuur kan denken, dan moet dat gebruik allereerst gestrekt hebben tot toebereiding van spijs, en bepaaldelijk van dierlijk voedsel, waaraan de mensch op mannelijken leeftijd behoefte heeft, om gezond en sterk te blijven. Eenen zijdelingschen wenk
geeft daarenboven de oorkonde, om dit te bevestigen. Immers een van het broederpaar uit het eerste huisgezin bragt op het altaar een dier tot offer; en daar

{==462==} {>>pagina-aanduiding<<}
men nu, offerende aan de Godheid, gewoonlijk haar dat aanbood, hetwelk men zelf als spijs gebruikte, mogen wij gerust aannemen, dat de eerste voorouders ook vleesch als voedsel nuttigden.
Zoo is dan de mensch door de eerste behoeften zijner natuur tot oplettendheid en nadenken geprikkeld en daarbij bepaald tot eenen juist gepasten kring van waarneming, die allengskens met de toenemende behoefte zich uitbreidt. In dien kring ontwikkelt zich de mensch op eene regelmatige wijs; hij gaat voort bij zachte opklimming. Zijn oog wordt geoefend, om naauwkeuriger de voorwerpen in verschillende gedaante en afstanden, zijn oor om de klanken en in dezelve den aard van datgene, hetwelk den toon voortbrengt, to onderscheiden; zijne organen van gevoel, om door aan te raken en te betasten meer juist te bepalen; en die van den reuk en smaak, om de eigenschappen, die onder het bereik van deze zintuigen vallen, vast te stellen. Hetgeen de mensch aldus opvat, dat hecht zich in de ziel als voorstelling, dat wordt duidelijker en bepaalder voorstelling van dag tot dag, terwijl het beeld van het voorwerp, eens in de ziel opgenomen, weder te voorschijn treedt, opgeroepen door het vermogen van het geheugen. Zoo ook ontvangt het oordeel stoffe genoeg om werkzaam te zijn. Het vergelijkt de dingen in de onderscheidende eigenschappen en bepaalt de betrekkingen van dezelve tot elkander. Zoo ook wordt het gevoel in beweging gebragt en aangedaan, evenzeer door deze voorstellingen der ziele, als door de zinnelijke gewaarwording van het oogenblik. Met één woord, de eerste mensch, werkzaam in zijnen tuin, omringd van zijne dieren en genoodzaakt aan beide zijne meeste opiettendheid toe te wijden, staat reeds voor u in eigenaardige ontwikkeling van die krachten en vermogens, welke hem ter ontwikkeling zijn geschonken.
Intusschen, ofschoon de mensch denken, gevoelen en het gevoelde en gedachte zich weder vertegenwoordigen kan, er is toch geen middel in die mate geschikt, om het gedachte en gevoelde vast te hechten in de ziel en het weder te voorschijn te roepen, als de spraak. ‘Zoude de

{==463==} {>>pagina-aanduiding<<}
eerste mensch hebben kunnen spreken?’ Ik vraag niet, zoude hij enkele klanken van gewaarwording hebben kunnen aanslaan, blijdschap of droefheid, smart of verbazing, medelijden en teederheid door afgebrokene toonen hebben kunnen uitdrukken? Immers zoodanige perst de aandoening als van zelve uit. Maar ik vraag: ‘zoude hij dadelijk woorden uit gearticuleerde toonen hebben kunnen zamenstellen, om daardoor te beteekenen, wat hij aan een voorwerp waargenomen of wat hij gevoeld, gedacht, gewild heeft?’ Indien de mensch alleen geweest ware, zoude hij nooit tot eene spraak gekomen zijn; want, M.H.! woorden zijn teekenen van mededeeling, hoedanige niet kan gedacht worden, tenzij er een voorwerp is, vatbaar, om zich aan hetzelve mede te deelen. Zoodanig voorwerp konde onder alle geschapene wezens slechts de mensch zijn; de taal konde derhalve ontstaan bij den eersten mensch, dadelijk toen de Godheid had gesproken: ‘het is niet goed, dat de mensch alleen zij.’
Indien echter de menschen geheel aan zich zelven blijven overgelaten, om zich eene taal uit te vinden, dan zullen er vele eeuwen verloopen en vele geslachten komen en gaan moeten, eer zij het zoo ver brengen om zich behoorlijk uit te drukken. En zoo lang zij dit niet kunnen, hoe veel hinderpalen zal dan de werkzaamheid hunner redelijke vermogens vinden? hoe ook zullen zij zich dan mededeelen aan hunne natuurgenooten, en zich met hen vereenigen? De taal toch, M.H.! weeft het gezellig bijeenzijn der menschen. Door haar maken wij onze denkbeelden tot die van anderen, storten de gewaarwordingen van ons hart in de harten van anderen over, deelen hun onze gezindheden mede en werken op hen, gelijk zij op ons. Zonder taal is er geene verkeering, geene opvoeding, geen onderwijs, geene wetgeving, geene Godsdienst denkbaar. Waar geene taal is, kan geene maatschappij zich ontwikkelen, beschaven en bloeijen; wat zeg ik, zonder taal kan er geene maatschappij gevestigd worden. Hare tooverkracht heeft de menschelijkheid ontwikkeld, van welke zij het verhevenst kenmerk is, gelijk de menschelijkheid haar heeft ver-
{==464==} {>>pagina-aanduiding<<}
heerlijkt. Hoe verder, M.H.! ik indring in de waarde der taal, hoe levendiger ik hare onontbeerlijkheid inzie voor een denkend en gezellig wezen, - hoe meer ik ook de waarheid gevoel van de oude oorkonde, die den eersten mensch als sprekende voorstelt.
Gij gevoelt reeds, M.H.! dat ik geneigd ben, om de hulp van een goddelijk onderwijs aan te nemen, ten einde de ontwikkeling van het menschelijk spraakvermogen te bespoedigen, en aldus die van den mensch, dien God tot redelijk, gezellig en godsdienstig wezen had geschapen, te bevorderen. Geenszins, M.H.! dat ik aan eene onmiddellijke ingeving zoude denken; want daar God eene zoodanige niet bezigt, dan waar zij volstrekt noodzakelijk is, heeft hij, die de daden Gods met de menschen nagaat, ook geen regt haar zonder noodzaak in te roepen. Daarenboven de oude oorkonde, wèl verstaan, kent zulk eene, door wonder medegedeelde, gave der taal geenszins. Integendeel, zij verbindt met de menschelijke inspanning en oefening goddelijke hulp en leiding, wanneer zij, in hare eenvoudigheid zich uitdrukkende, zegt: ‘de Heer bragt alle gedierte des velds en al het gevogelte des hemels tot adam, om te zien hoe hij ze noemen zoude.’ Wij zien uit deze aanduiding, dat de oudste woorden der eerste taal die zijn geweest, waarmede zinnelijke voorwerpen worden bestempeld; wij mogen aannemen, dat zij zoo veel mogelijk met het voorwerp, hetwelk zij zouden onderscheiden, overeen zijn gekomen. De naam, het dier toegevoegd, bestond dus uit klanken, die het geluid van hetzelve nabootsten; die van den boom uit zulke, welke het ruischen van deszelfs bladeren uitdrukten; die van de beek uit zulke, welke haar murmelen, in menschelijke toonen, navolgden. Eigenaardig gaf aldus de natuur zich zelve hare namen, waarbij zij hare voorwerpen onderscheiden en herkend wilde hebben; en in veelbeteekenende beeldspraak schreef zij zich zelve in het woordenboek harer beschrijving!
Eens door de Voorzienigheid op den weg geholpen, ging nu de mensch voort, om ook die voorwerpen, welke

{==465==} {>>pagina-aanduiding<<}
hij door andere zintuigen waarnam, zoo veel mogelijk overeenkomstig het karakter van het waargenomene te benoemen en ook in dezen na te bootsen. Hij ging verder; hij zocht zelfs de benamingen in te rigten overeenkomstig den indruk, dien zij op zijn irwendige maakten. Gij vraagt niet, M.H.! hoe dit in het algemeen mogelijk zij; gij vraagt ook niet, hoe zoodanige werkzaamheid, bij den lageren trap der beschaving van den eersten mensch, kan voorondersteld worden. Immers u kan niet ontgaan zijn de inrigting van de menschelijke spraakwerktuigen, die op eene verwonderlijke wijs aldus is gemaakt, dat zij, als onwillekeurig, voor elk gevoel eenen eigenaardigen toon aanslaan. Het is niet door eene handeling der vrijheid, het is niet door willekeur en naar planmatig beramen, dat de menschelijke toon der vreugd anders is dan die der smart; dat die der teederheid anders is, dan die der woede; het is integendeel werktuigelijkheid, noodzakelijkheid. Deze kenmerkende afgebrokene klanken moesten dus van zelven de grondklanken van de woorden worden, die de mensch koos, toen hij de bewustheid van die toestanden van gevoel door gearticuleerde toonen zocht uit te drukken. Zoo werd het woord gemakkelijk gevormd, beter verstaan, ligter onthouden, juist door die tot grondslag liggende eigenaardige overeenkomst tusschen het hoorbare teeken en de natuur der beteekende zaak.
Nog, M.H.! is zoodanige overeenkomst in alle talen op te merken. Nog onderscheiden wij, bij eenige oplettendheid op de grondklanken van vele woorden, het gevoel, dat zij zullen uitdrukken; nog hooren wij spoedig aan het woord, of het iets, dat ruw of zacht, dat hard of vloeijend, dat helder of dof is te kennen geeft; ja, gij hoort reeds, M.H.! aan den klank dezer woorden, die ik daar uitspreek, wat zij beteekenen. Nog is er geen volk, hetwelk de organen van het spraakvermogen, tong, tand, lip, keel, gehemelte met andere klanken noemt, dan die, welke door behulp van de letters, die eigendommelijk tot dat orgaan behooren, gevormd worden. Zoo was dan de eerste taal naiuurtaal; eene vermenging van werktuigelijk-
{==466==} {>>pagina-aanduiding<<}
heid en vrijheid, - ziet daar haar karakter! Grooten rijkdom mogen wij aan haar niet toekennen, omdat wij aan den eersten mensch geenen grooten rijkdom van denkbeelden mogen toeschrijven. Woorden toch zijn teekenen van denkbeelden; en voor eene zaak, die ik nog niet ken, voor een gevoel, dat ik nog niet ontwaard heb, kan ik geen woord vormen. De hoofdbestanddeelen waren zelfstandige naamen werkwoorden; eene geregelde verbuiging of vervoeging had nog niet plaats; zoodanige ontstonden eerst later, toen men zich de zaken in alle betrekkingen voorstelde van tijd en plaats, van soort en personen. De kring van waarnemingen zich uitbreidende, breidde ook de taal zich uit, en de meerdere ontwikkeling der rede gaf in teekenen voor afgetrokkene begrippen toevoeging van nieuwe woorden of van beteekenissen der bestaande. Intusschen, hoezeer ook de taal van den eersten mensch in rijkdom en beschaving ten achteren stond bij onze talen, zij was toch voor hem een onwaardeerbare schat, in welken te bewaren en te vermeerderen hij den grootsten rijkdom bezat en aan zijne kinderen naliet.
Door de taal maakte de mensch in zijne verstandelijke ontwikkeling groote voortgangen, maar ook als godsdienstig en zedelijk wezen zoude hij ontwikkeld worden. Bij dit voorname deel van zijne vorming werd hij evenmin aan zich zelven overgelaten, als werktuigelijk behandeld. Aan zich zelven overgelaten zijnde, zoude zijne menschelijke behoefte, om iets hoogers te vereeren, hem, bij de zinnelijkheid zijner vorming in die groote dwaling omtrent het voorwerp der hulde gestort hebben, waarin later de wereld vervallen is; de slang der afgoderij ware dan met het menschdom geboren geworden. Om dit te verhoeden, werd er ééne openbaring aan den eersten mensch vereischt, deze, dat God de Schepper en Heer aller dingen is. De oorkonde zegt inderdaad, dat God zich aan den eersten mensch in dat karakter bekend maakte, toen Hij den zevenden dag heiligde en als Opperheer beschikte over de vrucht en het schepsel der aarde. (Gen. II:3, I:27-30.) Maar deze openbaring was ook toereikende; door haar

{==467==} {>>pagina-aanduiding<<}
werd hij gebragt aan den boezem der natuur, die zijn godsdienstig beginsel voeden, opkweeken, ontwikkelen en werkzaam maken zoude. De natuur vormde nu, onder in het oog loopende vertooningen van de magt, wijsheid en goedheid des hemelschen Vaders, onder meer zachte of nadrukkelijke opwekking, het menschelijk hart tot kinderlijk gevoel van eerbied en dankbaarheid aan God, en ontvonkte die dermate, dat de mensch niet konde nalaten te danken, te bidden, te juichen in de liefde en majesteit van den Heer aller dingen en Hem offers van onderdanigheid en dankerkentenis aan te bieden. Zoo bezat de eerste Godsdienst, ofschoon verstoken van uitwendigen tooi, dadelijk de hoofdkenmerken van de ware Godsdienst. Zij was vereering van den Eenigen, eene daad van vrijheid en eene hulde des harten. Onder haren invloed ontwikkelde zich ook de kiem van zedelijkheid bij den eersten mensch op eene eigenaardige wijs. Immers de wet, die in het hart van den mensch geschreven is, werd door de Godsdienst beschouwd die te zijn van Hem, welke, als Schepper en Heer, regtmatige aanspraak had op onbepaalde gehoorzaamheid; het kinderlijke gevoel, door de Godsdienst gewekt en gekweekt, maakte de beoefening van het gebod gemakkelijk en tot aangenamen pligt.
Doch de mensch is zoowel bij zijne Godsvereering als bij zijne gehoorzaamheid blootgesteld aan verzoeking; hij is het van wege de zinnelijkheid zijner natuur. Deze trekt hem van het bovenzinnelijke en den pligt af, tot welke het godsdienstig en zedelijk beginsel hem opwekken, en aldus wordt een strijd in zijn binnenste geboren. Deze strijd, die nooit op aarde heeft opgehouden, die te midden van den vrede met beurtelingsche kanswisseling wordt gevoerd, die dagelijks alomme zijne overwinnaars en overwonnelingen telt, die rijk is aan gedenkteekenen van zegepraal, maar nog rijker aan die van nederlaag, hij is reeds begonnen eer de strijd tusschen den mensch en het dier, tusschen den mensch en den mensch eenen aanvang nam. De oude oorkonde gewaagt in beeldtaal, die voor verschillende opvatting vatbaar is, van denzelven. Zij vermeldt in de

{==468==} {>>pagina-aanduiding<<}
uitkomst van dien strijd de noodlottige everwinning van de waanwijsheid op het kinderlijk geloof, van de zinnelijkheid op de rede en het geweten. Met haar was het zedelijk kwaad geboren; met haar ook het natuurlijk kwaad als uitvloeisel van hetzelve, naar een door God tusschen beide gelegd verband, ontstaan onder de menschen.
Het is niet de taak van den schrijver der algemeene geschiedenis dieper te dringen in dat verhaal; hij laat zulks over aan hen, die opzettelijk eene historie willen geven van de Godsdienst en zedelijkheid; maar de algemeene geschiedenis kan van eene gebeurtenis niet geheel zwijgen, die de eerste merkbare verandering in het lot van het stampaar te weeg gebragt en aanleiding gegeven heeft tot de eerste verhnizing der menschen.
Wij volgen, M.H.! niet zonder weemoedig gevoel hen, die, het paradijs verlatende, niet alleen den grond verlaten, waarop en waaruit zij waren ontstaan, maar ook het verblijf van hun geluk. Wij deelen in de herinneringen aan het genot, dat nog meer door de onschuld van het hart, dan door den rijkdom der natuur was bereid, en zien hen, bezwaard door het neêrdrukkend gewigt van misdaad, zich verwijderen uit het gezegend Eden. Maar verloren achten wij hen niet, omdat zij het Paradijs verloren hebben. Immers zij zijn niet meer die menschen, welke zij waren bij hun eerst ontstaan. Hunne krachten zijn reeds geoefend, hunne vermogens ontwikkeld, en bekend zijn zijn geworden met de middelen, om te voorzien in de behoeften dcs levens. Het is waar, zij zullen deze voortaan niet zoo gemakkelijk vervuld zien, en veel genot zal hun ontbreken; maar zoo blijven zij er ook voor bewaard, om, in den beker der weelde, de Godsdienst en deugd en de ligchamelijke en geestelijke kracht te zien verzinken. De menschelijke natuur, eerst zacht gekoesterd in hare zwakheid, wordt, toereikend gesterkt zijnde, verplaatst op een tooneel van inspanning, en aldus opgeleid tot eene ontwikkeling, die alleen onder moeite en strijd voor wezens, hoedanige wij zijn, bereikbaar is.
De streek, waarhenen de beide bewoners van Eden nu

{==469==} {>>pagina-aanduiding<<}
trekken, hunne kleine kudde en weinige gereedschappen met zich voerende, was, volgens de oorkonde, oostelijk gelegen (Gen. III:24), zoodat reeds de eerste verhuizing de strekking openbaart, om die bergketen, welke den verhevenen rug van Middel-Azië vormt, te naderen. Intusschen is het, bij gebrek aan bescheiden, onmogelijk te bepalen, op hoe verren afstand van het oorspronkelijk verblijf zij het plekje vonden, waar het hun gegeven werd, zich te vestigen. Doch, waar dit ook moge geweest zijn, het was hier, dat de mensch zich vooral als gezellig wezen ontwikkelde. Ik zeg vooral, M.H.! want reeds in het Paradijs was hij, gelijk is opgemerkt, niet alleen gebleven. God had in den eersten mensch eenen man geschapen, maar hem in den tweeden mensch geenen man, neen, eene vrouw toegevoegd, en den man in een veelbeteekenend droomgezigt geleerd, dat dit wezen door de innigste betrekking aan zijn hart zoude verbonden zijn. Zoo was dan dadelijk die groote werking begonnen, die het vrouwelijk karakter op dat des mans, die het mannelijk karakter op dat der vrouw uitoefent. Zoo ook eene verbindtenis daargesteld, die, terwijl zij eene natuurdrift regelmatig bevredigde, dienstbaar werd aan het heil en de volmaking des menschen. Intusschen werd het voorname doel van die verbindtenis der liefde eerst bereikt, toen zij kroost en daarin de vervulling van den huwelijkszegen zag. Het schijnt uit de oorkonde te blijken (Gen. III:16), dat de moeder aller levenden met de hoop moeder te worden het eerste verblijf verliet. Maar toen die hoop nu vervuld, toen de eerste vrouw moeder, de eerste man vader werd, - M.H.! ik wil geen dichterlijke tafereelen schetsen, ik wil mij hier niet toegeven aan de herinnering van die oogenblikken, welke nog ouders tot hunne zaligsten hier op aarde rekenen, evenmin als ik het straks gedaan heb, toen ik gewaagde van de eerste liefde.
Alleenlijk wil ik u uit een historisch oogpunt het gewigt doen opmerken van de geboorte van kroost voor het eerste huisgezin. Door het kind van adam en eva was de derde redelijke aardbewoner, de eerste als kind ontstaan, de band tusschen man en

{==470==} {>>pagina-aanduiding<<}
vrouw vaster toegehaald, en eene nieuwe wereld van gewaarwordingen niet slechts, maar ook van pligten geschapen. In de zorg voor het hulpeloos schepseltje vonden de ouders eenen prikkel tot meerdere werkzaamheid, en in de ontwikkeling van hetzelve een middel tot hunne eigene verdere ontwikkeling. Het kind onderwijzende, onderwezen zij zich zelven. De eerste huwelijksverbindtenis verandert in de eerste maatschappij, waarin gezag en ondergeschiktheid bestaat. Het eerste huisgezin is aldus ook de eerste staat, niet door overeenkomst en door bepaling, die de vrucht was van onderzoek over den besten regeringsvorm, gevestigd, maar op betrekking der natuur gegrond. Het eerste huisgezin is ook de eerste godsdienstige maatschappij, waar de vader, koning zijnde, ook priester is.
Allengskens vermeerdert de vruchtbaarheid der moeder dit kleine rijk met burgers; eene nieuwe betrekking, die verschilde van de reeds bestaande, die was in opklimmende en afdalende lijn, onstond er in die van broeders en zusters; en, gelijk de moeder in hare dochters vrouwen vormde, zoo de vader in zijne zonen mannen, die de zorgen der ouders deelden en hun werk verligtten. De behoefte neemt toe met elken dag. Het huisgezin houdt zijn verblijf niet meer onder de lommer, welke vroeger toereikende beschutting had geboden tegen zonnegloed en regen; het bouwt en volmaakt eene doelmatige woning, waarin ook de teedere zuigeling de noodige bescherming onder den minder vriendelijken hemel of in het gure jaargetijde kan vinden. Kleederen worden vervaardigd uit de wollige vellen van dieren. Het vindingsvermogen wordt opgescherpt, niet alleen door den nood en het gevaar, niet alleen door de behoefte, die door vervulling tot nieuwe vervulling wordt gewekt, ook door de vatbaarheid voor vermaak en de zucht tot genot. Het eerste huisgezin is een vindingrijk huisgezin; een onderlinge wedijver, om behoefte en vermaak te bevredigen ontvonkte vader en moeder, zoon en dochter. Het vindingsvermogen wordt daar vindingskracht.
Doch, M.H., ik heb genoeg gezegd van den eersten

{==471==} {>>pagina-aanduiding<<}
mensch, het eerste menschenpaar, het eerste huisgezin. Korter mogt ik niet zijn, omdat de algemeene geschiedenis van de eerste eeuw geheel bestaat uit de geschiedenis van de eerste menschen. Korter konde ik niet zijn, omdat ik u den mensch, het voorname onderwerp van de geschiedenis, in het eigenaardige van zijnen aanleg en zijne ontwikkeling als mensch moest leeren kennen. Zoo heb ik eenen vasten grondslag gelegd, die ons er voor bewaart, om luchtkasteelen te bouwen. Zoo kan de voortzetting worden wat zij zijn moet, voortgang, geregelde ontwikkeling, en eene zoodanige te geven, is juist een eisch, dien gij, M.H.! staande op het standpunt van onzen tijd, aan mij doet.
Ik heb gezegd.

Waarnemingen omtrent sommige dieren, met betrekking tot derzelver geestvermogens. Door Gutsmuths.

Van het volgende is geen letter verdicht; alles is zuivere waarneming. Ik bemin de dierenwereld, en zou gaarne het ondoordachte, doch zoo zeer verbreide wanbegrip zien bestrijden, hetwelk de oneindig lange reeks dier schepselen als eene verzameling van tallooze machinen beschouwt, die, wel is waar, een ligchamelijk leven bezitten, maar zonder geestkrachten zijn, en alleen door het instinkt gedreven worden, even als de stoomwagen door den stoom. Ik zou wenschen, dat men zich niet aanhoudend met drooge, menigmaal slechts anderen nagebaauwde, beschrijvingen vergenoegde, die blootelijk de uiterlijkheden van het dier tellen en meten, en welker getal, vooral voor de scholen, legio is, maar dat men ook, zoo ver zulks mogelijk is, indrong in de waarneming en navorsching van de zielskrachten der dieren. Wierd de jeugd meer en meer met het psychische deel der levende schepselen bekend gemaakt, zoo zou dit wanbegrip waarschijnlijk allengskens uit de denkbeelden des volks verdwijnen, en door eene edeler voorstelling van het dierenrijk vervangen worden. Bevreemdend blijft het mij, dat het kerkelijke schoolbestuur, voor zoo veel mij bekend is, nog nimmer het zamenstellen van eenen Schoolkatechis-
{==472==} {>>pagina-aanduiding<<}
mus over de Pligten van den Mensch jegens de Dieren en deszelfs werkelijke invoering op de scholen voorgeslagen of bevorderd heeft, en dat de overigens dikwerf maar al te bedrijvige policie nog zoo weinig zich beijvert, om de dieren met verschooning te doen behandelen. Doch genoeg; ik zal nu hier eenige weinige mijner waarnemingen laten volgen, met bijvoeging van den wensch, dat welonderrigte landlieden, welke stand de meeste gelegenheid heeft om dieren gade te slaan, ijverig hunne opmerkingen over dezelve bekend mogen maken.
De Ree. In het huis van een' mijner vrienden werd eene tamme wijfjes-ree opgevoed. Zeer jong gevangen, was zij tot de volle grootte dezer dieren opgegroeid, en thans de vrolijke speelgenoot van den trouwen poedelhond, die menigmaal met haar rondjoeg, zonder haar immer eenig leed te doen. Het was vermakelijk, beide met elkander te zien spelen. Eens was er een theegezelschap aan huis. Wij zaten onder elkander gemengd in het rond. Onder de dames was ook de zuster van de vrouw des huizes, die echter niet tot de huisgenooten behoorde, maar slechts als bezoekster gekomen was. Op eens verschijnt de ree, van de plaats, in het voorhuis, blijft voor de open deur der gezelschapskamer staan, en kijkt nieuwsgierig eene lange wijl de verzamelden aan. De huisvrouw lokt haar; terstond stijgt het fraaije, zindelijke dier de drie trappen, die naar de deur leiden, op, en treedt in onzen kring voor zijne meesteres, die aan de theetafel zat. Deze neemt een stukje suiker, en reikt hetzelve aan het dier toe; het vat de suiker oogenblikkelijk, en eet die gretig op. Terstond verzoekt zij hare nabij haar zittende zuster, ook eens een stuk suiker aan de ree te geven; zij doet het, maar het beest beruikt het stukje en weigert het aan te nemen, hoe dikwerf zij het ook aanbiedt. Nu sprak de vrouw van den huize tot hare zuster: ‘Leg het stuk weder bij de overige, maar onthoud wèl plaats en gedaante; ik zal zulks ook doen.’ Dit geschiedde. Na verloop van eenige minuten neemt de huisvrouw hetzelfde stuk suiker, en biedt het aan de ree. Te vergeefs; na het een oogenblik beroken te hebben, versmaadt zij het zelfs in de hand harer meesteres. Deze neemt hierop een versch stuk, en zonder aarzelen wordt het door de ree aangenomen en opgegeten. Te verwonderen was reeds de oplettendheid van het dier, dat het de suiker uit de hand

{==473==} {>>pagina-aanduiding<<}
van iemand, die niet tot de huisgenooten behoorde, niet aannam; maar nog meer de bijzonderheid, dat de voorzeker uiterst geringe riekende deeltjes, uit de vreemde hand gevloeid, welke het stuk slechts even met de punten der vingers had aangeroerd, door de ree ook toen nog herkend werden, nadat het stuk reeds een tijdlang weder in den pot gelegen had, en vervolgens door de hand der vrouw van den huize gegaan was. Het dier liet zich door niets bedriegen.
De Hond. Het is eene bekende zaak, dat verscheidene dieren, en met name de hond, eene menigte woorden der menschelijke taal leeren verstaan, wanneer men hun dezelve dikwijls voorzegt, en hen dus daarop afrigt. Van dit afrigten willen wij hier niet spreken, maar wel van hunne vatbaarheid, om denkbeelden te begrijpen, in woorden uitgedrukt, die hun niet opzettelijk voorgesproken en daardoor ingeprent geworden zijn, maar welker beteekenis zij alleen, bij voorkomende gelegenheid, in hunnen omgang met de menschen geleerd kunnen hebben. Hiervan volgen thans eenige voorbeelden.
Ik was met S., den zoon uit het boven gemelde huis, in een tuinboschje gegaan. Wij zaten op de steenen bank van het groote boomrond; Kardoes was bij ons. Weldra echter verlieten wij deze harde zitplaats, en strekten ons uit op het malsche gras der middelplek. Onze hoeden waren op de steenen bank blijven liggen. Het branden der zon werd mij spoedig hinderlijk, en ik wenschte den mijnen te hebben. S. zeî op een' onverschilligen toon: ‘Kardoes, haal den hoed!’ De hond bragt oogenblikkelijk, niet den mijnen, maar dien van S. ‘Kardoes,’ hernam deze, ‘dien hoed meen ik niet; haal dien van den Heer G-s.’ Dit zeide hij, plat op den grond liggende, zonder den hond zelfs aan te zien, noch het oog naar de bank te wenden; hij zeî het, zoo als men het aan eenen bediende zou zeggen. Snel droeg de hond den hoed, dien hij gebragt had, weder naar deszelfs plaats, en even snel bragt hij nu den mijnen. - Overbodig is het, hierover nog een woord te zeggen. Het is zonneklaar, dat de hond de geheel ongezochte woorden van S. verstond, daar deze volstrekt niet naar de hoeden, die ver van ons achter onzen rug lagen, gewezen had. Taalkundig, zeker, kon hij de woorden niet verstaan; menig mensch kan dit niet; maar den zin van het gesproken denkbeeld: ‘dien

{==474==} {>>pagina-aanduiding<<}
meen ik niet,’ enz. begreep hij, zonder in het minst er toe afgerigt te zijn, zoo goed als een mensch.
Nog eenmaal kwam het verstand van dezen poedel op de proef, welke hij even beslissend doorstond. De pantoffels van een' der huisgenooten, die gewoonlijk achter de kagchel stonden, waren reeds eenigen tijd geleden, terwijl wij ons met den hond nog buiten bevonden, op het klavier gelegd, waar hij dezelve onmogelijk zien kon, en waar zij anders nimmer lagen. Toen wij in de kamer gingen, volgde ons de hond. Wij zaten aan de schrijftafel; Kardoes lag rustig op den grond. Na verloop van een half uur zeî S.: ‘Kardoes, breng mij L.'s pantoffels.’ Snel liep de hond achter de kagchel, om dezelve te halen; en dit had trouwens ieder andere, slechts min of meer afgerigte hond gedaan. Toen hij dezelve op de gewone plaats niet vond, zocht hij in alle hoeken van het vertrek. Nergens kon hij ze vinden. Nu keerde hij zich tot zijnen heer, uitte een zacht geknor, en liet daarbij zijnen geknotten staart driftig heen en weder gaan: hij berigtte, dat de pantoffels er niet waren. S., die aan de tafel zat te schrijven, in zulk cene rigting, dat het klavier achter hem aan het ander eind der kamer stond, zeide, zonder zich om te draaijen of naar het klavier te zien, rustig en met bedaarden toon, zoo als men tot een' mensch zou spreken: ‘De pantoffels liggen op het klavier.’ Zonder in het minst te dralen, keerde de hond zich derwaarts, ging op de achterpooten staan, en bragt de pantoffels. - Is dit nu ook bloot instinkt, het eenige, wat door velen aan het dier wordt toegekend? Waarlijk, dan zou het ook bloot instinkt bij mijnen bediende zijn, wanneer ik hem zeg: ‘Breng dit boek in de andere kamer,’ en hij doet het.
Ik kan nog een tweede, even zoo duidelijk voorbeeld van het begrijpen der woordenbeteekenis, zonder voorafgegane afrigting, bijbrengen. Ik bezat een vrolijk en verstandig mopshondje, dat eene menigte gewone, en daarenboven ook eenige vrij zeldzame hondenkunstjes geleerd had; doch alles was bloote afrigting, en met deze heb ik hier niets te maken. Gaarne had deze hond een zacht ligplaatsje en koos daarom het liefst zijn leger op de sopha. Dit echter was mijner vrouw in het geheel niet naar den zin; meermalen had zij hem weggejaagd, en nu verliet hij, bij haar verschijnen, steeds in aller ijl van zelf zijne rustplaats, het-
{==475==} {>>pagina-aanduiding<<}
geen hij nimmer deed, wanneer ik het was, die hem in zijn slaaphoekje verraste. Toen ik nu eens in de kamer trad en de hond er weder lag, terwijl mijne vrouw zich in een ander aangrenzend vertrek bevond, besloot ik eene proef met zijn verstand te nemen. Ik ging bedaard, met mijnen gewonen tred, naar de half openstaande deur dier naaste kamer, en sprak: ‘Denk eens, de hond ligt toch weder op de sopha!’ Opzettelijk had ik hierbij den naam van het dier niet genoemd; ik keerde hond en sopha den rug toe, en mijne woorden werden niet luider gesproken dan gewoonlijk. Ik keek eerst om, toen ik hoorde, dat hij zich in zijn leger verroerde; toen zag ik, hoe Azor, kruipende, met den staart tusschen de beenen, van de sopha sloop, en zoo stil mogelijk in zijn gewone ligplaatsje op den grond nederdook. - Dit was niet het gevolg van afrigting. Het kon niet anders zijn, hij moest de woorden verstaan hebben, en bewust zijn, dat hij iets verbodens gedaan had. - Kan dit ingeschapen aandrift wezen? Onmogelijk. Slechts dàt is instinkt, wat zijnen grond heeft in de behoeften van het ligchaam, wat tot vervulling derzelven aanspoort. Wanneer de bije hare werkplaats bouwt, de trekvogel zijne reis naar vreemde gewesten aanneemt, alle dieren, zonder den almanak te raadplegen, den tijd van hun paren kennen, enz., dan
volgen zij natuurwetten, die op de behoeften des ligchaams berusten.
De Koe. Op den schranderen hond volge onmiddelbaar de domme os. Eene kudde rundvee was tegen den avond naar binnen gedreven, en ons aandeel aan dezelve bevond zich reeds in den stal, op één dier na, dat achter gebleven was, en eerst aankwam, toen de deur van de stalplaats gesloten was. De koe bulkte herhaalde malen; maar niemand was bij de hand, om haar de deur te openen. Nog eenige minuten lang bleef zij geduldig staan; doch na verloop derzelven verliet zij de plaatsdeur, en wandelde om huis en tuin, meer dan honderd-en-vijftig schreden verre. Daar vond zij, aan het tegenovergestelde einde van het erf, de achterdeur van den tuin open, ging die binnen, en kwam op deze wijs, door den tuin en de daaraan grenzende achterplaats, in den stal bij hare makkers. - Kan het aangeboren instinkt zijn, wat het dier leidde? Bezwaarlijk. Slechts in eenig zeer zeldzaam geval wordt deze deur tot het uitlaten van het vee gebruikt. Klaarblijkelijk is het, dat het dier

{==476==} {>>pagina-aanduiding<<}
zich desniettemin dezelve herinnerde; dat het besloot, langs cenen verren omweg en door allerlei krommingen, naar den stal te gaan; dat het, hoezeer het dien weg nimmer in deze rigting gegaan was, desniettemin zonder dwalen denzelven vond. Ontegenzeggelijk was van dit alles herinnering, overleg en besluit de grond.
Het Paard. Het paard behoort onbetwistbaar tot onze edelste en schranderste dieren, ofschoon het met eene zeer arme diertaal begaafd, ja bijna sprakeloos is. Daar over het algemeen de menschen, die zich het minst met de oplossing van zielkundige vraagstukken bemoeijen, juist diegenen zijn, die er de beste gelegenheid toe hebben, zoo zijn de waarnemingen over deze soort van dieren niet zeer menigvuldig. Uit eigene ondervinding kan ik het volgende mededeelen. Ik reed eens drie (Duitsche) mijnen ver, om op het land een bezoek af te leggen. Daar ik den gewonen rijweg niet in den besten toestand vond, en hij daarenboven merkelijk omliep, wendde ik mij van denzelven af op eenen anderen, die slechts aan het spoor van eenige boerenwagens kenbaar was. Ik volgde dien landweg wel twee uren ver, en kwam bij deszelfs einde, dat ik kortheidshalve met de letter A. zal aanduiden, weder op den gewonen rijweg. Eerst bij het vallen van den avond nam ik de terugreis aan, en weldra was het zoo donker, dat men geen hand voor oogen zien kon; niettemin reed ik snel voort. Na verloop van een' langen tijd week mijn paard plotseling ter zijde van den weg af. Ik begreep niet terstond, wat dit te beduiden had, en wendde het weder op den rijweg, waarbij het eenige wederspannigheid toonde. Toen ik echter op mijnen wil stond, gehoorzaamde het en ging op den weg voort; doch nog geene twintig schreden had het op denzelven gedaan, of het keerde zich eensklaps om en ging weder terug. Thans bemerkte ik, wat het begeerde. Het was op de terugrid weder bij A. aan het einde van den hierboven vermelden veldweg gekomen, en wilde dien wederom inslaan. Ik liet het nu zijnen wil, en het bragt mij langs dit zijspoor, van hetwelk het scherpste gezigt in den donker niet het geringste bemerken kon, weder naar mijne vaderstad. - Was dit instinkt? Onmogelijk. Hoe levendig toonde zich in dit geval, bij het goede dier, de herinnering van den weg, dien het des morgens gegaan had; hoe verstandig en
helder, zoo zelfs, dat vergissing onmogelijk was, had het zich

{==477==} {>>pagina-aanduiding<<}
de kenmerken van het eindpunt A. in de gedachte geprent, en besloten, denzelfden weg terug te gaan; hoe krachtig toonde het zijnen wil, om dit voornemen uit te voeren!




De Schetlandsche eilanden. Patrick Stuart, graaf der Orcaden.

De groep eilanden onder den naam van Schetland bekend, de laatste tot Schotland behoorende grond naar den kant van het noorden, zijn van de Orcadische of Orckney - eilanden, welke onmiddellijk boven de noorderpunt van dat koningrijk liggen, door eenen breeden en onstuimigen zeeärm gescheiden, dien men het roost van Sumburgh noemt. In overoude tijden, welke tot boven menschengeheugen opklimmen, hing voorzeker de Schetlandsche archipel met het groote Britsche eiland te zamen door eene landtong, van welke de Orcaden, het eiland Fair en de voorgebergten Fitfull en Sumburgh de eenige overblijfsels zijn. Die verlenging van het hoofdland, zoo zij ééns bestaan heeft, is door het woeden der Noordzee in een vijftigtal stukken verbrijzeld, die thans zoo vele eilanden vormen, van welke verscheidene zonder bewoners zijn en sommige zelfs geen' naam hebben. Unst, Yell, Whalsey en Mainland zijn de grootste dier eilanden. Op de wonderlijkste wijze uitgekarteld, vol lange, naauwe kreken en diepe baaijen, zijn die eilanden door kronkelende zeeëngten vaneengescheiden. In deze engten is de zee verschrikkelijk; maar vooral is zij zulks in die, welke men den Bluml-sound en den Yell-sound genoemd heeft (*). Steekt slechts de wind in het minst of uit het Oosten of uit het Westen op, dan
storten de golven al dwarlende in deze kolken, klotsen er met oorverdoovend gedruisch tegen elkander, en vormen er die onweêrstaanbare zeestroomen, welke bij de bewoners der naburige kusten den naam van roost (†)

{==478==} {>>pagina-aanduiding<<}
dragen. Wee de bark, die op een' stormachtigen dag te lang gedraald heeft eene haven te zoeken! Onmisbaar verbrijzelt zij zich tegen de lage en rotsachtige kust van het een of ander der talrijke eilandjes, waarmede deze zeeärmen alom bezet zijn, en naar welke het roost haar met razende woede henen stuwt.
Met deze bijna altijd hol staande zeestroomen vertoont het land een zonderling contrast: hoe hevig de stormen er ook woeden mogen, alles is er stil en bewegingloos als het graf. Op het kale strand, op de naakte vlakten is er niets, waarop de wind vat heeft. Geen boom, geen struik, geen plant, welker stengel slechts een voet of wat boven den grond opschiet, wiegt zich in den adem der lucht op dezen barren grond. Korte biezen, verkreupeld riet dekt den grond der drassige valleijen, stoppelig gras of sponsachtig mos bekleedt de heuvels en spreidt eenen glansrijken mantel van groen over den zwarten molmgrond der vlakten. Eene schrale soort van haver en armelijke garst zijn de eenige graangewassen, die in Schetland geteeld worden, en nog groeijen dezelve niet dan met groote moeite, rondom de gehuchten, in zoodanige oorden, waar zij het best voor de winden beschut zijn, en welke ter naauwernood het dertigste gedeelte van den bebouwbaren grond uitmaken.
Nog weinige jaren geleden hadden de bewoners dier eilanden geen denkbeeld van hetgeen een boom mogt wezen. Zeide men hun, dat in zuidelijker, of beter voor de winden beschut liggende landen, groote plantgewassen, zwaar met takken en loof bedekt, somwijlen tot eene hoogte van meer dan honderd voeten oprezen en langer leefden dan de menschen, zoo schudden zij met ongeloovigen glimlach het hoofd, en schenen te zeggen: ‘Waarom ons zulke sprookjes verteld? Denkt gij dan, dat wij onnoozel genoeg zijn om ze te gelooven?’ Een bewoner van Guinee of van Congo, wien men verhaald zou hebben, dat ver over de zee, bij de blanke menschen, het water, door de koude harder dan een plank geworden, met bijlen stuk gehakt of onder den hamer vergruisd werd, zou niet verbaasder en ongelooviger hebben kunnen zijn. ‘Wij zullen aan uwe boomen geloof

{==479==} {>>pagina-aanduiding<<}
slaan, wanneer wij er op Mainland zien groeijen,’ antwoordden de Schetlanders aan de vreemdelingen, wanneer deze op hun stuk bleven staan. Thans groeijen er boomen op Mainland, en nog zijn zij tenaauwernood overtuigd; de hardnekkigsten zeggen, het is tooverwerk. Een Laird, welke dat gedeelte van Mainland bewoont, hetwelk men Busta noemt, is inderdaad nu laatstelijk op het denkbeeld gekomen, om uit Schotland, waarheen hij verscheidene malen gereisd was, eenige boomen mede te brengen, welke hij in zijnen tuin geplant heeft. Daar hij terzelfde tijd zorg droeg, dien tuin met hooge muren te omringen, zijn die boomen, aldus beschermd tegen de zeewinden, snel opgeschoten. Maar zoodra zij de hoogte van den muur bereikt hadden, hebben zij opgehouden verder naar boven te groeijen, en daarentegen hunne takken zijdelings uitgebreid, even als appel - stamboomen. Deze misgroeide boomen, die ronde en onbevallige kroonen vormen, zijn niettemin een voorwerp van hooge bewondering voor de arme Schetlanders. Geen inwoner van Mainland, Yell, of zelfs van Unst, het noordelijkste dier eilanden, het ultima Thule van den Schetlandschen archipel, is er, die geene pelgrimsvaart naar Busta gedaan heeft, om de Schotsche boomen te zien. Men begeeft zich derwaarts uit nieuwsgierigheid, of om een plezierreisje te doen; en wanneer een vader zijn kind beloonen en aan hetzelve iets beloven wil, dat deszelfs blijdschap ten top voert, zoo zegt hij: ‘Ik zal u medenemen, om de boomen van Busta te zien!’ Inderdaad moeten die boomen aan de inwoners van Mainland en der naburige eilanden als een wereldswonder voorkomen; want de eerste vraag, welke zij den vreemdeling, die hen komt bezoeken,
doen, is onmisbaar deze: ‘Hebt gij de boomen van Busta reeds gezien?’ Heeft de gast deze boomen gezien, alsdan wenschen zij hem geluk, dat hij zoo groot eene zeldzaamheid niet onopgemerkt gelaten heeft; heeft hij ze nog niet bezocht, zoo zeggen zij: ‘Ga er dan toch spoedig heen; want verlaat gij Mainland zonder de boomen van Busta gezien te hebben, dan hebt gij niets gezien!’
Eene andere bijzonderheid van Mainland (het voornaamste der Schetlandsche eilanden, gelijk de naam zulks reeds aanduidt) is het niet daarzijn van wegen. Wegen worden er bijna even min gevonden als boomen. Bestond er niet een eind wegs, dat van Lerwick, de hoofdplaats des lands, west-
{==480==} {>>pagina-aanduiding<<}
waarts omtrent eene mijl ver voortloopt en zich vervolgens in eene moerassige vlakte verliest, zoo zou men op Mainland volstrekt niet weten, welk een ding toch een gebaande weg mag zijn. Daarenboven is nog die Lerwicksche weg, naauwelijks honderd schreden van de stad, in aanhoudenden worstelstrijd met gras, biezen en mos, die aan denzelven den grond, welken hij beslaat, gedurig betwisten en er zich ten laatste van meester maken. Men ziet, dat de Schetlanders nog verre van de spoorwegen zijn, en ik twijfel zeer, of wel immer eenige zijtak der rail-roads hen in Mainland zal gaan opzoeken, al moest hij ook van Lerwick naar de boomen van Busta loopen.
Eenige jaren geleden deed een boer uit het eiland Yell, dat nabij Mainland ligt, aan boord van de pakketboot eene reis naar Edimburg. In deze groote stad aangekomen, was hetgeen zijne verbazing het meest wekte, na de boomen der meadows en der squares, de steenvloer van straten en stegen. Men had alle moeite der wereld, om hem te doen begrijpen, dat die steenen er met opzet gelegd waren. ‘Bouwt men dan te Edimburg,’ vroeg hij in zijne verbazing, ‘een' weg, zoo als men bij ons een huis bouwt?’ Vervolgens, aan zijne naïve ongeloovigheid botvierende, voegde hij er bij: ‘Neen, nooit zal men mij doen gelooven, dat menschen de moeite genomen hebben, om al die steenen naast elkander te leggen, alleen om er over te kunnen loopen!’
Maar, zal men zeggen, weten dan de Schetlanders niets van beschaving? Juist het tegendeel, en daar zij niet voor niet Schotten zijn, zoo zij al geene wegen hebben, hebben zij hun dagblad, the Shetland-journal, en zenden zij eenen afgevaardigde naar het Parlement. Eenige Lairds, die gereisd hadden, hebben wel gepoogd, wegen te doen aanleggen, om eene gemeenschap tusschen hunne landgoederen daar te stellen; maar zelden zijn die pogingen van eenige vrucht geweest. Onkruid en ruigte hebben weldra de aangelegde wegen op nieuw vermeesterd, of wel zij veranderen in ondoorwaadbare modderpoelen, waar menschen en vee tot aan de schouders in verzinken, ja zelfs, onder het zwarte slijk, dat uit week geworden klei en veenstof bestaat, soms geheel verdwijnen. Het gemis van boomen en dit volstrekte gebrek aan wegen maken de gemeenschap van het eene punt naar het ander allermoeijelijkst. De inboorlingen alleen zijn in

{==481==} {>>pagina-aanduiding<<}
staat, hunnen weg te vinden in die heiden en moerassen, met zoute meren (voes) en watervennen doorsneden, tusschen welke de buitenlander, die zonder gids zou willen reizen, bijna onmisbaar verdwalen zou. De wijs van reizen is, voor het overige, in Schetland hoogst eenvoudig. Daar er geene wegen zijn, kan men er geen rijtuig gebruiken; dit is een gemak, maar ook een ballast minder. Om zich tot de langste togten toe te rusten, is het genoeg een toom en zadel met zich te nemen; somwijlen zelfs, zoo men een goed ruiter en de weg niet lang is, heeft men aan een toom genoeg. Paarden zwerven er steeds in menigte rondom elke bewoonde plaats, waar zij het een of ander lekker beetje, een paar stengels garst of wat vergeten haverstroo zoeken. Men grijpt een dier paarden, die zeer klein en ruig als beeren zijn, bij de manen, legt het den toom in den bek, werpt het den zadel op den rug, slaat er het eene been over heen en galoppeert voort. Die paarden of shelties (zoo noemt men deze Schetlandsche hitten) ofschoon klein, zijn vol vuur en in staat om vrij lange togten uit te houden. Men heeft daarenboven het gemak, dat men overal wisselpaarden vindt, wanneer het dier, hetwelk men berijdt, moede wordt, of koppig is. Is het koppig, en werpt het u af, zoo zijt gij zeker nimmer hooger val te doen, dan van een voet of drie; het is alsof men van een' ezel viel, en onze dames, die op hare zomertogtjes somwijlen dit laatste dier berijden, weten, dat zulk een val meestal meer doet lagchen, dan hij schaadt. Men kan er bijvoegen, dat men in Schetland bijna altijd op een dik tapijt van mos of zoden nederkomt, zoodat er des te minder gevaar is hals of beenen te breken. Maar de grootste hinder dier buitelingen is de moeijelijkheid om toom en zadel weder te krijgen, met welke de sheltie gewoonlijk aan den haal gaat. Loopt men hem dreigend achterna, dan is men zeker ze nooit
weder te zullen zien, want geen menschenbeenen zijn in staat, een dartele of verschrikte sheltie in te halen; men moet dus geduld hebben, het dier met hand en mond streelen en vleijen en het op allerlei wijs pogen tot zich te lokken. Eéne verlokking is er, welke de hit zelden weêrstaat. Haalt men, bij voorbeeld, een stuk brood uit den zak, en werpt er hem eenige brokjes van toe, zoo snapt de sheltie ze gretiglijk op, en kan alsdan de verzoeking niet weêrstaan, het overschot uit de hand van den mensch te komen opeten, daar hij dezen

{==482==} {>>pagina-aanduiding<<}
nimmer, wat hij hem ook heeft doen ondergaan, als eenen vijand beschouwt. Wanneer men, des avonds, de dagreis volbragt heeft, neemt men den hit zadel en toom weder af en geeft hem de vrijheid terug. Op het oogenblik van het afscheidnemen is de sheltie dikwijls zoo aanhalend, dat men niet wel anders kan, dan hem zijne liefkozingen met een handvol stroo of een sneedje haverbrood te vergelden. In Schetland is het dus, gelijk men ziet, niet de postillon, maar het paard, dat om eene fooi vraagt.
Deze paardjes zijn op al de grootere eilanden zeer menigvuldig; zij zwerven er bij troepen, in gezelschap der ganzen, zwijnen en geiten, want zij zijn zeer gezellig. Somwijlen, wanneer zij in grooten getale bijeen, en garst en haver nagenoeg rijp zijn, doen zij veel schade in de bouwlanden; maar een kind, met een' stok gewapend, is, al schreeuwende en dreigende, genoeg, om hen overdag verwijderd te houden; des avonds kan de slag van een pistool geheel een eskadron shelties op de vlugt jagen. Worden hunne benden echter al te talrijk en hunne invallen te menigvuldig, alsdan hebben de Lairds van het land, op wier domeinen zij leven, een zeer eenvoudig middel om zich van hun overgroot getal te ontslaan. Alle, welke zij krijgen kunnen en die hun merk dragen, (want, hoe zij ook als in het wild zwerven, elke hit draagt op het kruis het merkteeken van zijnen eigenaar) doen zij opvangen, beladen er eene schuit of schip mede, en zenden het naar Leith, naar Glasgow of zelfs wel naar Londen, waar de lading voor klein geld verkocht wordt. Bij deze gelegenheden, wanneer het schip eene voorspoedige reis gehad heeft, wordt de geheele lading, op het oogenblik der aankomst, voor hoogstens dertig (Eng.) schellingen het stuk verkocht. Het is een aardig cadeau, hetwelk een man het hart niet heeft aan zijne vrouw te weigeren. Een paar Schetlandsche hitten (*), gemend door eenen automedon van uiterlijk 40 duim (Engelsch waarschijnlijk, niet Nederlandsch) hoog, is het modegespan van het kleine vierradige rijtuigje. Een goed vader ook, wiens kinderen smaak in het
paardrijden hebben, kan even min, zonder de blaam van onvoorzigtigheid of karig-
{==483==} {>>pagina-aanduiding<<}
heid op zich te laden, hun een sheltie weigeren: met een hoog Engelsch rijpaard zouden zij gevaar loopen den hals te breken, en het koopen van een houten paard zou duurder uitkomen. Jammer maar, dat de kleine diertjes een appetijt van den drommel hebben, die met hunne kleine gestalte in geene evenredigheid staat; en daar men hen te Londen niet, als in hun vaderland, vrij en vrank op de grasplekken der parken mag laten weiden, zelfs niet in Greenpark, hetwelk evenwel volkomen naar een brokje van Schetland gelijkt, daar de boomen er even zeldzaam zijn en het gras er even kort is, zoo komt het beestje, dat dertig schellingen van aankoop gekost heeft, niet zelden, aan onderhoud, op dertig guinjes in het jaar te staan.
De bevolking der Schetlandsche eilanden (ongeveer vierentwintigduizend zielen) bestaat uit twee klassen, de heeren of Lairds en de boeren (gentry and peasantry). Het gros der natie is van Noorweegschen oorsprong; evenwel zijn er heden ten dage weinig Noorsche Lairds (*); allengskens zijn zij door de Schotten vervangen, niet met ruw geweld, niet als door veroveraars, welken onderdrukking en dood verzellen, maar op zachte en ongevoelige wijs, door het aankoopen der leengoederen van arme stamhuizen, of het opvolgen in de plaats van andere, die uitstierven; waarbij de nieuwe eigenaars tevens mildere zeden en eene meer gevorderde beschaving met zich bragten. Aldus hebben zij het land aan hen onderworpen, zonder genoodzaakt te zijn het zwaard te bezigen. Met dat al worden deze Schotsche edelen door hunne onderhoorigen minder bemind dan de Ncorweegsche adel, ongetwijfeld omdat zij van eenen verschillenden landaard zijn. De Noorweegsche Lairds heeten Udallers; het zijn allodiale bezitters, welken het land behoort krachtens oude
Noorweegsche wetten en niet

{==484==} {>>pagina-aanduiding<<}
volgens het Schotsche leenregt. De gastvrijheid, zoo der Udallers als der Schotsche Lairds, is algemeen bekend; het is voornamelijk aan hunnen disch, dat zij die oefenen. Zij zijn gastvrij als lieden, wier land slechts schaars bezocht wordt, en die weten, dat gebruik niet in misbruik ontaarden kan. Het is niet zeldzaam, op deze eilanden lieden van die aloude, edele inborst te ontmoeten, welke den reiziger aan magnus troil doen denken, wiens groote en epische karaktertrekken walter scott in zijnen roman de Zeeroover zoo meesterlijk geschetst heeft.
De Lairds, zoo Noorwegers als Schotten, zijn de uitsluitende eigenaars van land en zee, en verpachten dezelve, op harde voorwaarden, aan de arme volksklasse (the peasantry), die niets anders bezit dan hare vrijheid. In den beginne waren deze pachtconditiën slechts schijnbaar hard; de Lairds eischten veel en bekwamen weinig. Tegenwoordig vorderen zij veel om veel te krijgen; ook gaat de armoede der boeren alle beschrijving te boven. Eertijds maakten heeren en vazallen als 't ware slechts één gezin uit, dat elkander hielp, op eene aartsvaderlijke wijze leefde, zich weêrkeerig achting bewees en hartelijke genegenheid toedroeg. Enkele in het land wonende Lairds zijn de eenige, die deze eenvoudige en edelaardige levensgewoonten behouden hebben, en is al ook bij hen liefdadigheid de hoofddeugd niet, zoo toonen zij ten minste niet die onbarmhartige hebzucht, welke den arme tot wanhoop drijft. Maar te dikwijls keeren de Lairds, die buitenlandsche reizen doen, naar hun kleine land terug, vol vooroordeelen en behoeften, welke zij vóór hun vertrek niet kenden; zij zijn met hunnen hoogeren stand ingenomen, doen hunne meerderheid op eene trotsche wijs gevoelen, welke zij zich te voren niet veroorloofd zouden hebben, en daar hunne eischen met hunne behoeften vermeerderen, worden zij minder menschlievend en minder bemind.
Schetland, eene barre en afgelegene eilandgroep, door digte nevels omsluijerd en door stormachtige zeeën omvloeid, kan geene bekoorlijkheid hebben dan voor dezulken, welke geene andere landen bezocht hebben; landen, waar de boomen tieren, waar de vruchten rijpen, waar de zon maanden lang schijnt, in plaats van zich slechts weinige weken, in het midden des zomers, te vertoonen; landen, waar stille en heldere dagen even gemeenzaam zijn als dagen van nevel

{==485==} {>>pagina-aanduiding<<}
en storm in dit gure noordelijke land. De Lairds, van welke wij hier boven spraken, en die op hunne reizen andere gewesten hebben leeren kennen, verlaten menigmaal voor altijd het hunne. Vandaar eene der hoofdkwalen van de noordelijke eilanden des Britschen rijks, de Orcaden en Schetland, het absenteïsmus, zoo als zulks door de Schetlandsche en Schotsche dagbladen genoemd wordt (*). Het land verlatende, verpachten deze Lairds der eilanden hunne domeinen aan derden, of laten ze door rentmeesters (stewards) beheeren; beide, die pachters en rentmeesters, moeten alle mogelijke partij van de landerijen pogen te trekken, en de opbrengst regelmatig aan hunne heeren toezenden, want regelmatige geldontvangst is eene eerste behoefte voor al wie te Edimburg of te Londen leeft. Deze gemagtigden, die grootendeels ondergeschikte loontrekkers zijn, percents gewijs uit de inkomsten betaald, onbeschaafde boeren of baatzuchtige, door de Lairds op vroegere reizen van buitenslands medegebragte gelukzoekers, zien in hun beheer slechts eene geldzaak en kennen geene deernis. Meedoogenloos persen zij van de arme hoevenaars betalingen in geld of in vruchten af, meestal te zwaar om door dezen gedragen te worden; zij vervolgen hen met eene hardheid, welke de landheeren zelven niet hebben zouden; zij brengen hen tot eene volstrekte armoede, hun geen stuk haverbrood overlatende, om met hun gezin het leven te
behouden, geen schapenvacht om zich te dekken, geen turf om zich te warmen: men heeft deze ongelukkigen soms van honger en gebrek zien omkomen, na eenen langen winter in doodsangst doorgeworsteld te hebben. De Lairds, die op de eilanden wonen, zijn, bij minder behoeften, ook minder hebzuchtig of minder onbarmhartig; zij toonen mededoogen met de ellende, die zij zien, en pogen een lijden, van 't welk zij al de uitgestrektheid kunnen beoordeelen, te lenigen, wel niet door hunne beurzen te openen, dit ware te veel gevergd,

{==486==} {>>pagina-aanduiding<<}
maar door aan hunne vassalen ten minste niet de laatste levensbehoeften te ontnemen.
Het zijn vooral de arme visschers, die slagtoffers van de gretigheid der afwezigen zijn. De stewards der uitlandige Lairds doen deze ongelukkige zeelieden voor den laagsten prijs mogelijk arbeiden, en dit loon is verre van evenredig te zijn aan de vermoeijenissen en gevaren, welke zij ondergaan. Dus heeft b.v. de haringvangst, in den loop van het jaar 1836, aan de Schetlandsche eilanden zevenentwintigduizend vaten gekaakten visch opgebragt, voor de helft van de eerste hoedanigheid; welke zevenentwintigduizend vaten voor 24,525 pond sterling verkocht zijn. Eenige weinige Lairds, die zeeregt bezitten, en ettelijke visschersbazen, aan welke sommigen hunner hun regt verpacht hebben, hebben onderling 20,025 ponden gedeeld, en het overige is door de kleine visschers genoten, die, daar zij het vierde deel der gezamentlijke bevolking uitmaken, 1 pond 16 schellingen per hoofd gehad hebben, als loon van hunnen arbeid gedurende een geheel vischsaizoen! Er ligt hierin ontegenzeggelijk de uiterste onbetamelijkheid en eene oorzaak van de verarming en ontvolking der eilanden. De geringste visscher onzer kusten wint meer geld in eene week, dan de Schetlandsche visscher in een jaar. Waar is het, bij ons is de vischvangst vrij; terwijl in Schetland niet alleen het land, niet alleen het strand, dat door den vloed gedekt en door de ebbe bloot gelaten wordt, maar ook nog de zee, welke dat strand bespoelt, het eigendom van den landheer is. Menigmaal b.v. gebeurt het, dat in de ondiepe baaijen of op het modderige strand dier eilanden walvisschen vastloopen; natuurlijk zou men denken, dat het rif dezer dieren behooren moest aan hem, die ze ontdekt en met levensgevaar bevecht en doodt; in geenen deele: de vrucht dier jagt wordt door den heer geëischt, wiens domein het naast bij de plaats gelegen is. Is die heer in het land gezeten, dan voorzeker laat hij een goed deel der opbrengst aan de
visschers over; maar is hij buitenslands, dan gunnen zijne zaakwaaruemers ternaauwernood aan die arme lieden eenige vaten traan en eenige beenderen om zich te warmen. Dit zijn de voornaamste oorzaken van de diepe armoede der noordelijke eilanden van Schotland, waarover de Engelsche dagbladen hunne lezers zoo menigmaal spraken. Destitution in the Highlands, ziedaar het opschrift der talrijke artike-
{==487==} {>>pagina-aanduiding<<}
len, welke zij bijna dagelijks aan het mededoogen der gegoeden in het Vereenigd Koningrijk rigtten. Lange lijsten van inteekenaren volgden gewoonlijk deze treurberigten; maar ook de overvloedigste bijdragen zouden onvermogend zijn tegen oorzaken van behoeftighcid, alleen weg te nemen door opregte deernis en diep gevoelde billijkheîd, welke de rijke landheeren bewegen mogten de kolk eener gedrogtelijke ongelijkheid te dempen. Ongelukkig koestert men, gelijk de Schetlandsche dagbladen het gedurig zeggen, op die eilanden den stelregel, dat liefdehulp steeds van buiten moet komen; en de daadzaken bewijzen maar al te zeer, dat zij dit niet ten onregte beweren. In het jaar 1832 b.v. deed een verschrikkelijke orkaan op eenmaal honderd en drie Schetlandsche visschers verongelukken; de meesten lieten talrijke huisgezinnen in de volstrektste armoede na. Natuurlijk had men moeten denken, dat de ooggetuigen van zoo verschrikkelijk eene ramp alles zouden gedaan hebben, om er aan te gemoet te komen; maar, hoe ijverig ook de pogingen van medelijdende lieden waren, om op die eilanden een luttel gelds te verzamelen en in de dringendste behoeften der ongelukkige visschersgezinnen te voorzien, zij vermogten in geheel Schetland geen' enkelen penning te verkrijgen (not one farthing was subscribed)! Gelukkig kreeg men te Londen en in het zuiden van Schotland ongeveer 3000 pond sterling bijeen; zonder deze, van
buiten gekomen hulp, zouden twee derden van de leden dier van hunne broodwinners beroofde gezinnen onder de ijselijkheden van honger en ellende omgekomen zijn! Kan men zich nu wel verwonderen, dat de armoede des lands met elken dag in eene schrikbarende progressie vermeerdert?
Nogtans zijn de boeren dier eilanden van nijveren aard, en, gelijk alle volken van Deenschen of Noorschen oorsprong, hebben zij smaak voor landbouw; maar, steeds voor anderen arbeidende en even als onze lijfeigenen uit de middeleeuwen aan den grond verbonden, staat hunne nijverheid stil en maakt de landbouw bij hen weinig vorderingen. Zij liggen op grooteren afstand van de landbouwdrijvende streken van Schotland, en evenwel is hun akkergereedschap meer volmaakt dan dat, waarvan men zich in de Hebriden bedient. In plaats van b.v. den cas-chrom (eene soort van kromme spa) te gebruiken, waarvan de Hebridiërs en de Bergschotten uit Caithness en Sutherland zich bedienen, be-
{==488==} {>>pagina-aanduiding<<}
zigen zij den armploeg, wel is waar den ploeg met slechts éénen arm. Met den cas-chrom kunnen acht man, in vijf dagen, niet zoo veel grond omwerken als een eenig man, op éénen dag, met den ploeg. Overal kleven de landlieden aan oude gewoonten; nadenken, redenering, oordeel en toepassing van hen te vorderen, is te veel gevergd. Ook de Schetlanders hebben hunne slentergebruiken, welke zij hardnekkig en, dat meer is, met geest en kwinkslagen weten te verdedigen. Luister, wat er tot aanval en afwering gezegd wordt:
‘Maar wat is er dan aan onzen ploeg, dat u mishaagt?’ vroeg de Udaller magnus troil; ‘wat hebt gij op hem te zeggen? Bearbeidt hij onzen grond niet? Wat wilt gij meer hebben?’
‘Uw ploeg! .... Wel, hij heeft maar één handvatsel,’ hernam triptolemus yellowley.
‘Wel drommels!’ riep de Bard halcro, die altijd op een' zet of kwinkslag uit was; ‘zoudt gij dan willen, dat hij twee handvatsels had, om te doen wat hij nu met een eenig doet?’
‘En zeg mij dan toch, gij man die zoo veel weet,’ voegde magnus troil er bij, ‘hoe zou niel van Lupness, die, toen hij van de rots van Kekbreckan viel, een' arm verloren heeft, een' ploeg kunnen besturen, die er twee had?’
‘En dan uw tuig! uw tuig is van ongetouwd zeehondenvel!’ hernam triptolemus.
‘Dat bespaart ons de moeite der lederbereiding,’ was het antwoord van magnus.
‘Uw ploeg wordt door vier naast elkander gespannen ossen getrokken; twee vrouwen zijn er ook nog noodig, om het armzalige werktuig te verzellen en de voren, die het oprijt, met schoppen te voltooijen.’
‘Kom, hier eens op gedronken, meester yellowley triptolemus,’ zeî de Udaller, ‘en, zoo als gijlieden in Schotland zegt, niet vergeten den elleboog in de hoogte te heffen. Loopen onze trekdieren nevens elkander, zoo is zulks omdat zij te veel werkdrift en krachten hebben, om te gedoogen, dat de een den ander vooruitga. Onze mannen zijn te beschaafd en te galant, om te gaan werken zonder hunne vrouwen mede te nemen. Onze ploegen, zoo als zij dan zijn mogen, bearbeiden onzen grond; onze grond, als hij bearbeid is, brengt garst voort; van die garst brouwen wij zel-
{==489==} {>>pagina-aanduiding<<}
ven ons bier, bakken en eten ons brood, en deelen het met buitenlanders. Op uwe gezondheid, meester yellowley!’
‘Maar ten minste,’ vervolgde yellowley, met een' toon van stem, die om genade scheen te smeeken, ‘laat mij toe eene aanmerking te maken over het ras uwer paarden; uwe paarden, mijn lieve mijnheer magnus, gelijken in gestalte naar katten en in boosaardigheid naar tijgers.’
‘Zijn zij klein van gestalte, hernam magnus troil, ‘dan komt men er ligter op en gemakkelijker af.’ (Dit laatste wist triptolemus bij ondervinding.) ‘Wat hunne boosaardigheid betreft, zij, die hen niet weten te berijden, deden voorzigtiger er af te blijven.’
De geleerde landbouwer zweeg. Wat had hij kunnen antwoorden?
Magnus troil redeneert hier als eerste edele en vertegenwoordiger van zijn land; maar walter scott, die zijn eigen Schotland kende, was regtvaardig, schoon hij somwijlen de schaal naar den kant van den Udaller schijnt te doen overslaan en de advocaat te worden van het vooroordeel. Die vasthoudendheid aan voorvaderlijke gewoonten, in Schotland en de Schetlanden, is er aan boer en edelman gemeen. Men moet zich hierover niet verbazen, want dit is het geval in alle landen, die buiten de hoofdlijnen van gemeenschap en verwijderd van den grooten weg der volken liggen: de menschelijke geest ontwikkelt zich er trager uit zijne belemmerende omkleedsels. Even als een bijziende zou doen, in een land waar geene brillen bekend waren, kan hij voorbij zekeren gezigteinder niet zien, en gelooft daarom, dat er achter dien gezigteinder niets verders te zien is. In Schetland, gelijk in menige andere landstreken, verschilt de landheer van zijnen boer slechts daarin, dat de eerste een huis en de ander eene hut bewoont.
St. ninian, of st. ringan, is de beschermheilig der Schetlanders. Eertijds droeg de hoofdkerk des lands zijnen naam. In den tijd der hervorming beweerden hare voorstanders, dat de eerdienst er in afgoderij ontaard was, en dat het volk er zich aan bijgeloovige kerkgebruiken overgaf. Even als in alle groote kerken van Schotland, die van Glasgow uitgezonderd, kwamen bijl en moker de hervormers te hulp; (*) de heiligenbeelden werden verbrijzeld,

{==490==} {>>pagina-aanduiding<<}
het dak, dat hen beschut had, vernield, de muren der kerk, die hun tot vesting diende, gesloopt. St. ninian is niets meer dan een onkenbare puinhoop; maar, hoezeer de nieuwe eerdienst de bovenhand behouden heeft, staat die puinhoop nog door geheel het land in grooten eerbied. Doen de visschers, in stormgevaar, eene gelofte, zoo rigten zij die aan st. ninian. Hebben zij behouden het land weder bereikt, zoo vervullen zij dezelve naauwgezet, begeven zich daartoe heimelijk naar de gesloopte kerk van den heilig, en wandelen die een bepaald getal keeren in het rond. Even min heeft de hervorming de oude bijgeloovigheden kunnen uitroeijen, welke dit uit het Noorden afkomstige volk van daar met zich gebragt heeft. De oude Scandinavische legenden vallen zeer in den smaak der Schetlanders. Nog gelooven er de boeren aan de groene wijven (green women), aan het roodhandige meisje (the Llamb-dearg), aan zieners, toovenaars, goede en booze geesten. Zij hebben hunne overleveringen uit de helden- of fabeleeuw. Elke graauwe steen, die in het veld oprijst of door het mos van eenen veengrond heenkijkt, is het graf van eenen held; elk berghol was weleer de woning van eenen menscheneter of befaamden toovenaar; elke met wier bedekte strandvlakte, elke rots of kijkduin, van welker top de scowries en de zeevenkel (samphire) in trossen en festoenen nederhangen, worden door meerminnen bezocht. Die schoone en slanke wezens, met hare welluidende stemmen, blonde haren zoo zacht als zijde, groote, lonkende oogen, blaauw geaderd ligchaam, dat van onderen in een' geschubden vischstaart uitloopt, dien zij onder de golven verbergen, komen er op het mollige bed van zeegras, dat op den oever voor haar gespreid is, in den zonneschijn slapen. Plotseling stooten zij een doordringend geschreeuw uit, en haar uit rozengloed en leliënsneeuw
gevormde ligchaam verdwijnt onder de groene zeegolf; zij hebben namelijk den baard van den zeemonnik op de oppervlakte des waters zien verschijnen; vol van wulpsche drift, welke het kille vocht der ijszee niet kan blusschen, vervolgt het ridsche gedrogt onophoudelijk de schoone dochters der zee.
In de lange nachten van den wintertijd, wanneer de zon ten elf ure opgaat om reeds ten twee ure weder onder te gaan, en wanneer hare roodkleurige schijf in die korte oogenblikken een klein hoekje van den gezigteinder door-
{==491==} {>>pagina-aanduiding<<}
loopt (*), vertellen die eenvoudige en ligtgeloovige lieden, om een groot vuur van veenkluiten, dat midden in hunne hut ligt te branden, verzameld, onder het drinken van hunnen bland, dien uit gegeste wei bereiden sterken drank des lands, elkander voor de honderdste maal en met eene volkomen dichterlijke uitvoerigheid de oude fabelsprookjes van de bersekars, van de gevechten der zeekoningen, van de schrikwekkende avonturen der dwergen, reuzen en toovenaars, die eertijds hunne eilanden bewoonden. Is het een veehoeder of akkerman, die spreekt, alsdan, even als tam o'shanter, een der helden van den dichter burns, beschrijft hij de vreeselijke verschijningen, die, op een' stormachtigen dag, den veehoeder belet hebben zijne kudde naar het gebergte te drijven en den landbouwer de begonnen ploegvore te voltooijen. Waar is het, dat zij vergeten, tot uitlegging hunner wondergezigten, er bij te voegen, dat zij dien dag eenige glazen bland meer dan gewoonlijk gedronken hadden. Is het een ambachtsman, zoo verzekert hij, dat hij van achter den hoop opeengestapelden turf voor zijne huisdeur de trows hem met een' spotachtigen grijnslach heeft zien aangluren; dat hij, op zekeren nacht gewekt door den doffen klank van ijzer, hetwelk men bezig was op zijn aanbeeld te smeden, bij het
openen zijner oogen, nog even de trows heeft zien wegvlugten. Want de trows zijn, naar het zeggen der Schetlanders, eene soort van kaboutermannetjes, die zeer gaarne het ijzer en andere metalen bewerken, holen en spelonken bewonen, en gewoon zijn, om, bij het onderling beraadslagen over de kwade treken, welke zij den menschen willen spelen, op plaatsen bijeen te komen, waar een moord gepleegd is, of waar bloed gestroomd heeft. (†) Zien de Schetlanders den regenboog deszelfs kleuren ten toon spreiden, alsdan zeggen zij: het is de brug, die naar

{==492==} {>>pagina-aanduiding<<}
den hemel leidt; en, de Noorsche fabelen en Christelijke overleveringen ondereenmengende, verhalen zij, hoe aan het eind van die brug de eerste der vijfhonderd poorten gevonden wordt, door welke de uitverkorenen moeten doorgelaten worden, om in de hemelsche vreugde in te gaan. Bij die poort waakt st. pieter, als portier des hemels; zijn scherp oog ziet alles; zijn slaap is losser dan die eens vogels, en zijn gehoor is zoo fijn, dat hij het gras op de weiden en de wol op den rug der lammeren hoort groeijen. Die Schetlandsche st. pieter gelijkt al vrij na op haindal met de gouden tanden, den wachter van Walhalla, het hemelverblijf der Scandinaven.
Maar het zijn de zeelieden en visschers, menschen, die hun halve leven doorbrengen met tegen winden en golven te worstelen, uit wier mond men de vreeselijkste geschiedenissen verneemt. Hun kampen met den Oceaan, hunne schipbreuken zijn daarvan slechts onbeduidende episoden. Op zekeren dag hebben zij, door het blaauwe en doorschijnende water eener stille zee, onder hun schip, op het zand, den Kraken gezien, dien reus der wateren, het gedrogtelijkste aller levende wezens. Zij hebben gezien, hoe zijne onmetelijke armen geheel den zeebodem overdekten, hoe hij naar den kant van hun schip zijne taaije vingers uitstrekte, die, even als de draadvormige armen van den polyp of van de sepia, met eene dubbele rij van gretige zuigers voorzien zijn. Dat zij hem ontkomen zijn, hadden zij alleen aan het opsteken van den wind te danken, die het water troebel gemaakt en hun gelegenheid gegeven heeft den greep van het monster te ontzeilen. Een andermaal hebben zij, dwars door de nevelen van eenen winterdag, om den hoek van een afgelegen eiland, de befaamde zeeslang gezien, wier hals als de schacht van eenen vuurtoren uit de baren opwaarts stak, wier oogen als twee sterren schitterden, en wier ontzettende kronkels, als de knobbels van een' eindeloozen rozekrans, zoo ver men zien kon, op den Oceaan voortliepen. Zij mogen haar nu gezien hebben of niet, zij gelooven er aan in al de opregtheid van hun hart. De Fransche matrozen gelooven er ook wel aan, wanneer zij, tweemaal 's jaars, zonder zelven het te weten, de dagbladschrijvers der provinciën bij den neus hebben, of zich door hen om den tuin laten leiden. Die verhalen gaan van vader tot zoon, van het eene geslacht tot het andere over; zij zijn voor de

{==493==} {>>pagina-aanduiding<<}
Schetlanders even smakelijk als hun bland, hunne gerookte ganzen of het sneedje bloederig ossenvleesch op een feestmaal. Desgelijks onderhouden zij den reiziger gaarne met de geschiedenis van hun land en de merkwaardige gebeurtenissen, welke zich er hebben toegedragen; geschiedverhalen, welke de min of meer dichterlijke zwaai van hunnen geest niet zelden even wonderbaar maakt als eene Scandinavische legende en even fantastiek als eene vertelling van hoffmann.
Den liefhebber van stellige kennis, die hun vraagt, hoeveel veenstof hun eiland wel bevatten mag, op welke wijs zij dezelve tot turf maken en branden, of hoe zij met de asch hunne landerijen bemesten, disschen zij tot antwoord de geschiedenis van turf-einard op, die het eerst den inwoneren van Mainland het turfmaken geleerd heeft. Vraagt men hun, welke rots het is, die ginds, zoo geheel alleen staande, zegevierend het onophoudelijk aandruischen der zeegolven weêrstaat, en op welker top de overblijfsels van een oud kasteel gezien worden: het is de Fraw-Stack, antwoorden zij, de rots der Heilige Maagd; en hierop zingen zij u eene ballade voor, waarvan het onderwerp uit Griekenland tot hen overgekomen moet zijn, want het is niets anders dan de historie van jupiter en danaë, in een Noorweegsch kleed gestoken.
Die blinde klip, welke, aan den ingang der haven van Lerwick, bij de laagste getijen zich gelijk met de oppervlakte des waters vertoont, is de rots van den Eenhoren; het schip van den Schot kirkaldy is op dezelve te bersten gestooten, toen hij de bark van den beruchten bothwel, dien kortstondigen gemaal van maria stuart, vervolgde en het ontkomen derzelve onmogelijk scheen; kirkaldy's schip heette de Eenhoren, en heeft zijnen naam aan de klip gegeven, waarop het verongelukt is.
Maar wat is, niet ver van diezelfde stad Lerwick, die half vervallen toren, die volkomen naar eenen windmolen gelijkt, van welken de storm wieken en dak heeft weggerukt? Het is de toren der Spanjaarden. De Laird van Quendale, nabij wiens woning hij staat, zal u verhalen, hoe eertijds de Hertog van medina-sidonia, Grootadmiraal der onverwinnelijke armada, door den storm, die bijna geheel de Spaansche vloot vernielde, naar deze afgelegene kusten gedreven, met zijn gevolg in dien toren gehuisd heeft. De oude malcolm sinclair, die in zijne jeugd de wereld rond-
{==494==} {>>pagina-aanduiding<<}
gezworven had, en een der voorouders van den tegenwoordigen Laird geweest is, was destijds eigenaar des torens. Hij had zich getroost, jegens deze vlugtelingen, welke de laatdunkendheid hadden als meesters te gebieden, eene gedwongene herbergzaamheid te oefenen; maar zijne vrije bergmanstaal had hij bij hen niet afgelegd. Op zekeren dag, toen de oude man zijn ongenoegen wat sterker dan naar gewoonte te kennen gaf, dacht de trotsche Spanjaard hem den mond te snoeren, met hem te vragen, of hij wel immer een' man gezien had zoo als hij. - Farcie on that face! riep sinclair; I have seen many a prettier man hanging in the Borrow-Moore. (De koekoek hale dat bakkes! Ik heb veel knapper lieden te Borrow-Moore aan de galg zien hangen.) Men kan wel denken, dat de Spanjaard niet verder vroeg.

(Het vervolg en slot hierna.)




De Adamsberg op Ceilon.

De Adamspiek is een zeer hooge berg, die alle naburige hoogten ver overtreft. De weg naar den top, zijnde acht (Engelsche) mijlen, is steil, moeijelijk en hier en daar gevaarlijk. Dezelve gaat door schoon en digt geboomte en over schrikkelijke rotsgevaarten, langs afgronden en stroombeddingen. Op de gevaarlijkste plaatsen klimt men omhoog door middel van ladders, van boomtakken gemaakt, over trappen, die in de rotsen zijn uitgehouwen, en die met sterke ijzeren kettingen zijn vastgemaakt. Ongetwijfeld is de tegenwoordige weg het werk van menschenhanden, aangelegd voor de pelgrims, en geenszins, zoo als men waant, het bed van eenen bergstroom: het stofzand, de steengruis- en glasaarde, welke men aldaar vindt, wederspreken dit gevoelen. De bergtop heeft eene vlakte van 72 voeten lang en 54 breed. Deze plaats is heilig, daar men het spoor van buddha's voeten meent te zien. Zij is bestemd tot godsdienstige vereering, door een' lagen muur omgeven en door een gewijd bosch bedekt. De boomen, die tot eene nog niet beschrevene soort van rozenhout (Rhododendron) behooren, zijn van een' eerwaardigen grijzen ouderdom. Hun altijd groene loof is donker en digt, derzelver bloemen altijd glan-
{==495==} {>>pagina-aanduiding<<}
zend rood, groot en prachtig. De inboorlingen hebben een' heiligen eerbied voor deze boomen; niemand waagt het, dezelve aan te raken, veel min eene bloem af te plukken. Volgens oude overlevering, zijn zij door den God der heuvelen geplant, wanneer buddha de aarde verliet en van dezen berg henentoog. Mag men het gewone zeggen gelooven, dan vindt men die boomen nergens anders, dan op het eiland Ceilon. Het spoor van buddha's voeten is op eene rots, bijkans in het middelpunt van den bemuurden grond; doch de overeenkomst met menschelijke voetstappen is inderdaad zeer onvolkomen. Het is eene langwerpige figuur, 5 voeten en 4 duimen lang en 2 voeten 7 duimen breed, aan de
breedste zijde der teenen. Deze teenen zijn 5 in getal, en allen even lang. Dit geheele spoor is omgeven door een' koperen rand, met eenige slechte edelgesteenten versierd, meestal bergkristal en robijnen, of bergkristal met een ondergelegd foelisel, om daaraan het aanzien van edelgesteenten te geven. Het heiligdom wordt bedekt door eene kleine houten woning, welke ten tijde des pelgrimsbezoeks met bloemen en vlaggen versierd wordt.
Het heilig spoor van den voet, waaraan deze berg zijn aanzien bij de inboorlingen te danken heeft, is hoogst waarschijnlijk voor het grootste gedeelte menschenwerk. De ruimte vooral tusschen de teenen, welke oogenschijnlijk van dezelfde stof als de rots is, bestaat uit een mengsel van kalk en zand. De groote godsdienstijver der inboorlingen blijkt uit het verbazend aantal van pelgrims, die dezen steilen berg jaarlijks beklimmen. Hun getal bedraagt vele duizenden van alle rangen en standen, vrouwen en mannen, jong en oud, tot zelfs het kind, welk de vader op den rug draagt, en ook den zilverharigen wankelenden grijsaard, die zonder hulp niet kan nederdalen. De offergaven bestaan in vruchten des lands. De pelgrims bidden eerst voor hunne maagschap, dan voor het heiligdom, en eindelijk voor zichzelven. Bij de terugreis heeft een aandoenlijk tooneel plaats. Men deelt onder elkander het Betel-blad, als teeken van vrede. De vrouwen betuigen met diepe buigingen haren eerbied en liefde voor hare mannen, de kinderen voor hunne ouders en de vrienden voor hunne vrienden. Alzoo worden de banden der verwantschap bevestigd, de vriendschap versterkt en vijanden verzoend. Eindelijk spreekt de priester

{==496==} {>>pagina-aanduiding<<}
zijnen zegen uit, en beveelt hun, naar hunne woningen terug te keeren en deugdzaam te leven.
Het oord tusschen den voet des bergs en Colombo is zeer schoon, en wel een landschap, gelijk staande met de beste streken van het Schotsche hoogland. Hier en daar groenen de dalen met weelderig gras. Grootendeels ontmoet men bosch, en de lage gronden zijn daardoor eenigzins eenvormig.
De grond zelf is zeer goed voor alle plantgewas, waartoe de hitte en vochtigheid zoozeer bijdraagt, dat elk plaatsje, waar slechts een wortel hechten kan, met loof versierd is. Nijverheid, geest van onderneming, kennis van den landbouw, en bovenal de geheele afschaffing van het oude leenstelsel in het staatswezen, zijn noodig, om dit wilde, doch schoone land in eenen tuin te herscheppen, die alsdan gewis den naam van Paradijs verdienen zal, welken het, sedert onheugelijke tijden, ofschoon ten onregte, gevoerd heeft.

Over de vorming der koraalklippen.

Het onderzoek eener koraalklip, bij ebbe en vloed, levert eenige belangwekkende waarnemingen. Zoodra dezelve bij ebbe bloot komt en alzoo droog wordt, schijnt zij te bestaan uit eene vaste, zeer harde en hobbelig ongelijke rots. Naauwelijks echter verheft zich de vloed en wordt zij door de golven bespoeld, of de bewoners van het koraal komen uit de gaten te voorschijn, die te voren bijkans onzigtbaar waren. Deze diertjes verschillen zeer in gedaante en grootte, en zijn zoo ontzettend vele in getal, dat de gansche oppervlakte der rots binnen korten tijd in beweging schijnt. De meest gewone worm heeft de gedaante van eene ster, met de voorpooten van 4 tot 6 duimen lang, die zich allezins snel bewegen, ongetwijfeld met oogmerk om voedsel te zoeken. Andere zijn daarentegen zoo langzaam, dat men ze bijkans houdt voor stukken van de rots zelve. Zij zijn doorgaans donker van kleur, 4 tot 6 duimen lang en 2 of 3 duimen van omtrek. Breekt men het koraal boven de oppervlakte der zee, dan is het een vaste, harde steen; maar neemt men er een stuk af ter plaatse, waar de vloed hetzelve dagelijks bespoelt, dan vindt men het vol van wormen

{==497==} {>>pagina-aanduiding<<}
van verschillende lengte en kleur. Sommige zijn zoo dun als een draad en verscheidene voeten lang, nu eens blinkend geel, dan weder blaauw. Eenige gelijken veel naar slangen, en zijn waarschijnlijk eene soort van Nerëiden; andere hebben, min of meer, de gedaante van zeekreeften, maar zijn week en naauwelijks twee duimen lang.
Wanneer het dier niet langer aan de bevochtiging der zee is blootgesteld, houdt het koraal op met groeijen. Vandaar vormt zich eene klip als een bloemstruik, tot dat de top de oppervlakte der hoogste vloeden bereikt heeft, boven welken het dier, en gevolgelijk ook de klip, niet hooger rijzen kan. De overige gedeelten bereiken van tijd tot tijd deze hoogte, zonder meer te rijzen, en vormen door den tijd een vlak veld met steile kanten in den omtrek. De klip, intusschen, wast bij voortduring, en, ophoudende met groeijen, verbreedt zij zich aan de kanten in allerlei rigtingen; dan, daar zij even snel aan den hoogeren als aan den laagsten kant voortwast, behouden de voorzijden hare steilte. Deze is dan ook de reden, dat de koraalklippen voor de scheepvaart zoo gevaarlijk zijn; want zij worden slechts zelden boven het water ontwaard, en de voorzijden zijn zoo steil en scherp, dat de voorsteven van een schip tegen de rots reeds aan stukken stoot, eer men het gevaar door de minste verandering in het dieplood heeft kunnen verhoeden.




Eene Fransche tooneelvertooning in het jaar 1607.

In het jaar 1607 woonden hendrik IV en geheel zijn hofstoet eene tooneelvertooning bij, die als zeer origineel en piquant aangekondigd geworden was. Het stuk heette l'lvrogne et sa femme, of In vino veritas. Niemand twijfelde, of het was eene nabootsing van den Pauvre Villageois, van jacques quintil, die eens, onder hendrik II, bij het bruiloftsfeest der Hertogin van Lotharingen, ten tooneele gevoerd was.
Toen de gordijn opging, zag men de vrouw van den dronkaard, met de armen in de zijde, haren man eene strafpredikatie over zijne al te groote neiging tot den wijn en zijnen eigenzinnigen afkeer van het heldere, heilzame, geen nadeel aanbrengende water honden.
Deze expositie regtvaardigde den titel volkomen. De man

{==498==} {>>pagina-aanduiding<<}
bleef op de aanklagte zijner vrouw geen antwoord schuldig; hij argumenteerde ten behoeve zijner liefhebberij uit den Bijbel, citeerde noach als zijn voorbeeld, en roemde de heerlijke eigenschappen en krachten van den wijn met alle mogelijke dronkenmanswelsprekendheid; maar van dit alles wilde de vrouw niets weten.
‘Drinken en eeuwig drinken!’ riep zij, ‘en dat in een' tijd nu men ons laatste stuk goed verkoopen wil, omdat wij de belastingen niet betalen kunnen!’
‘Wel daarom juist drink ik, mijn bekje!’ hernam de onverbeterbare zuiplap. ‘In een' tijd als den tegenwoordigen zou het gekheid zijn te sparen. Beter dat ik mijn goed opslik, dan de ontvanger-generaal.
Bij deze uitdrukking keerden zich alle oogen naar den Koning, wien de verdedigingslogica van den beschuldigde zeer scheen te verlustigen.
‘En daarom,’ ging de ijverige Bacchus-dienaar in zijne thans gewekte geestdrift voort, ‘wil ik nu nog eens zoo druk pooijen als ooit te voren. Dat laat ik mij,’ dus stamelde hij, terwijl hij met knikkende knieën tegen den muur ging staan leunen, ‘dat laat ik mij door geen' Koning ontnemen! Kom, haal mij een kruik vol, en dat op het oogenblik!’
Met deze woorden schoof hij zijne vrouw naar de deur, terwijl hij haar met de vleijendste liefdenaampjes van mijn hartje, mijn schatje, mijne uitverkorene enz. betitelde.
Zoo als zij den drempel wilde overschrijden, traden een belastinggaarder met twee deurwaarders binnen, om de bedreigde executie te volvoeren.
‘Achter het net gevischt, heeren; gij komt te laat,’ riep hun de half beschonkene toe. ‘Je ambtsbroeders zouden al lang hier opgeruimd hebben, wanneer er nog wat op te ruimen geweest was.’
‘Daar staat toch nog een koffer, daar de vrouw op zit,’ riep de beambte.
‘Wat, moet de leêge kist ook nog weg?’ riep de arme vrouw. ‘Dan zal ik wel plat op den grond moeten gaan zitten.’
De gaarder, wanende dat dingen van waarde in den koffer verborgen waren, gaf aan de bij hem zijnde bevel zich daarvan meester te maken. Man en vrouw stelden zich te weer; er ontstond krakeel en een kluchtig worstelgevecht. Einde-
{==499==} {>>pagina-aanduiding<<}
lijk gelukte het aan de geregtspersonen het deksel open te rukken, en nu volgde een verrassend tooneel in den geest des tijds. Uit de ledige kist kwamen plotseling drie zwarte duivels te voorschijn, die, tot groote verlustiging van het volk, elk eenen der belastingvorderaars beetpakten en er mede ter helle voeren.
Verre van zich over de volksvreugde gebelgd te toonen, klapte de goede Koning hendrik, trots den beste, in zijne handen; want de naïve bijtende komedie, met hare staatkundige zinspelingen, had hem bijzonder bevallen.
Na de voorstelling begaven de Koning en zijn gevolg zich naar het paleis terug. Hendrik kon de klucht, die hij gezien had, en welker herinnering hem nog gedurig stof tot lagchen gaf, niet genoeg prijzen. Maar de Parijsche magistraat, die hare achtbaarheid in den persoon van den gaarder gekrenkt achtte, deed de komedianten gevangen zetten. Naauwelijks had de Koning het lot der arme lieden vernomen, of hij deed ze terstond op vrije voeten stellen.
‘Gij zijt allen gekken,’ zeî hij tot de voornaamste magistraatsleden; ‘in die klucht heeft men mij immers erger over den hekel gehaald, dan iemand uwer, en ik heb gelagchen, dat mij de tranen over de wangen liepen.’
De acteur, die den dronkaard voorgesteld had, was tevens vervaardiger van het stuk. De Koning zond hem ook nog tot geschenk een dozijn flesschen van zijnen besten wijn.

Karakteristieke anecdote van Händel.

De Prins van Wallis, vader van george III, was een vriend, niet alleen van wetenschappen en dichtkunst, maar ook van toonkunst en toonkunstenaars. Hij achtte het niet beneden zich, met deze laatsten, wanneer de gelegenheid zich voordeed, nu en dan een grap te hebben. Händel, voor wien de Prins eene bijzondere genegenheid had, was ook eens door hem tot het voorwerp van deze prinselijke luim gekozen; een inval echter, die den ligt opvliegenden man tot de heftigste uitbarsting van gramschap dreef. Gelijk men weet, had händel den geweldigsten weerzin tegen het stemmen der instrumenten, en moest dit werk door de muzikanten steeds verrigt worden vóór dat hij verscheen. Nu zou eens een nieuw oratorium voorgedragen worden. Alles, ook de speeltuigen, waren gereed. Terwijl nu de verwachte komst van den Prins zich eenigzins vertraagt, en men, onderling pratende, op alles niet de scherpste acht slaat, sluipt iemand uit 'sPrinsen gevolg naar de plaats, waar de instrumenten staan, en ontstemt ze alle. Naauwelijks is dit volbragt, of de Prins verschijnt. Händel plaatst zich aan het orgel en geeft het sein om te beginnen. Eene allervreeselijkste dissonance barst los. Buiten zichzelven van

{==500==} {>>pagina-aanduiding<<}
woede, stuift händel van zijne zitplaats op, rent een contrebas onderstboven, grijpt een keteltrom, en slingert die den eersten violist naar het hoofd, terwijl zijne eigene pruik, in zijne heftige beweging losgeschokt, door de zaal vliegt. Alle aanwezigen schaterden van lagchen, en händel's toorn kon niet eer min of meer gestild worden, vóór dat de Prins zich als den aanlegger der klucht deed kennen.




Verhouding van het onderwijs door geestelijken en wereldlijken in Frankrijk.

Terwijl Frankrijk 44,173 wereldlijke en 3128 kloostergeestelijke opvoeders van het mannelijk geslacht bezit, zijn er voor het vrouwelijke slechts 14,404 opvoedsters uit den wereldlijken stand, en daartegen 13,830 geestelijke zusters, die zich met deze taak bezig houden.

Het misdadige van zelfmoord.

‘Waarom is zelfmoord misdadig?’ werd eens bij een examen aan een knaapje gevraagd. Zonder bedenken antwoordde het: ‘Omdat hij nadeelig is voor de gezondheid.’

Vier grafschriften.


Hier ligt Larcin, de kaalkop, op de baar, 
Die zoo veel deugden had als haar. 

***

Wie ligt hier? 
Niemand. 
Niemand? 
Wis; 
Weet, dat een ligchaam niemand is. 

***

De magere Pierrot ligt hier, zoo gij 't niet weet. 
O aarde, druk hem zacht, gelijk hij 't u steeds deed. 

***

Schoon men te regt elk spreekwoord hoog waardeert, 
Één is niet waar: Wie sterft, heeft uitgeleerd. 
Vrouw Klap deed mij die kennis krijgen; 
Zij leerde eerst toen zij dood was - zwijgen! 



{==501==} {>>pagina-aanduiding<<}

Mengelwerk.

Over de menschelijke begrippen en voorstellingen aangaande het hoogste wezen.

Wanneer de, met redelijke vermogens begaafde, mensch de hem omringende schepping in den hemel, boven zich, en op de aarde, beneden zich, gadeslaat; wanneer hij acht geeft op de lotgevallen der wereld en der volken, en de geschiedenis van zijn eigen leven, dan vindt hij, in de beschouwing van dit alles, eenen redelijken grond, om aan het bestaan van een eenig, eeuwig, oneindig en allerhoogst Wezen te gelooven, die de bron is van alles, wat buiten Hem, in het stoffelijke en geestelijke, bestaat, en die al het bestaande met eene gadelooze wijsheid, onbegrensde magt en allesomvattende liefde heeft voortgebragt, onderhoudt en blijft besturen.
Dit geloof heeft, door het weldadig bestel van den Oneindige, eenen krachtigen steun ontvangen, door eene nadere en bijzondere openbaring Gods aan de redelijke schepselen, die het Hem behaagde op deze wereld te plaatsen, en die voornamelijk gestrekt heeft en nog blijft strekken ter bevordering en uitbreiding der kennis aangaande Hem bij ons menschen, en ter verklaring van Gods bijzondere bedoelingen en oogmerken, waartoe Hij ons, niet slechts voor dit, maar ook voor een volgend, eeuwig leven, in het aanwezen heeft geroepen.
Deze nadere en bijzondere openbaring, nu eens tot bijzondere personen, dan weder tot een bijzonder volk, en ten laatste tot alle geslachten der aarde gerigt, is, naar het voor ons ondoorgrondelijk bestel van den Oneindige, de tijden door en tot op dezen dag, geenszins algemeen kenbaar geworden over den aardbodem, en aan millioenen aardbewoners is alleen de dusgenoemde kennis van God uit de natuur ten deel gevallen. Het is voor ons eindig en bekrompen verstand onmogelijk, om te bepalen, waarom

{==502==} {>>pagina-aanduiding<<}
de Allerhoogste dit alzoo bestuurd heeft, en het zou even ongerijmd als vermetel zijn, om, met menschelijke waanwijsheid, de diepten Gods te willen doorgronden. Het onvoorwaardelijk en ootmoedig geloof, dat Hij, die de allervolmaaktste is in wijsheid, magt en liefde, dit alzoo beschikte, behoort ons, zwakke en kortzigtige schepselen, genoeg te zijn; Gods gedachten zijn niet onze gedachten, Zijne wegen niet onze wegen!
Slaan wij veel liever een medelijdend oog op die millioenen onzer medebroeders, tot wie het heerlijk licht van Gods openbaring en van het Evangelie van jezus christus niet is doorgedrongen! Omtrent de kennisse Gods in eenen betreurenswaardigen staat van onkunde verkeerende, onbekend met hunne roeping en bestemming als redelijke, zedelijke en onsterfelijke wezens, overgegeven aan de zinnelijkheid, de driften en hartstogten, die den mensch niet zelden tot naast, ja beneden het dier verlagen, en nogtans een duister gevoel van behoefte naar de vereering van iets hoogers met zich omdragende, schiep de mensch, zonder God in de wereld levende, zichzelven zijne Godheden, boven, op of onder de aarde, boog zich neder voor het, dikwerf afschuwelijk, werk zijner handen, en - de dienst der Afgoden was ingesteld.
In zulk eenen donkeren nacht van onkunde en dwaling, bijgeloof en zonde, afgoderij en ongodsdienstigheid zou het gansche menschdom omdolen, ware niet, voor een deel van hetzelve, het weldadig licht van Gods nadere en bijzondere openbaring opgegaan, en, dank zij den Allerhoogste toegebragt! in dat licht mogen zich ook millioenen verblijden.
Deze openbaring nam eenen aanvang met de schepping van den mensch; had, op verschillende tijden en onder verschillende omstandigheden, achtereenvolgende plaats, en nam een einde bij de verkondiging van het Evangelie der zaligheid, door den Heere jezus christus en diens gezanten, de laatsten daartoe door zijn onderwijs en Geest bestuurd; en wij vinden dezelve in den bundel der Gewijde Schriften opgeteekend, waarin wij tevens de bemoedigende

{==503==} {>>pagina-aanduiding<<}
verklaring aantreffen, dat God ons het verstand gegeven heeft, opdat wij den Waarachtige zouden kennen.
Hoe hoogst belangrijk de gansche inhoud dier openbaring ook zijn moge, zoo lijdt het wel geen' twijfel, dat al wat ons aangaande God, en Zijne hooge bedoelingen en oogmerken met het menschdom, door jezus christus, is geopenbaard, als het allerbelangrijkste mag beschouwd worden. Het is zulks toch ten aanzien van de grootere volledigheid, waarmede de verkondiging van Gods welbehagen, door Hem, boven die van vroegere openbaringen, zich inzonderheid doet kennen, als in verband met de hooge zending en hemelsche afkomst van Hem, die, zonder heiligschennis te plegen, betuigen kon: Die mij gezien heeft, heeft den Vader gezien! Mij is gegeven alle magt in hemel en op aarde! Ik en de Vader zijn een! Ik ben de Christus, de Zoon van den levenden God!
Bezit deze openbaring alzoo eene allesoverwegende waardij, dan behoort het onder onze duurste verpligtingen, om onze kennis aangaande het hoogste Wezen, bij uitsluiting, uit dezelve te ontleenen, en die kennis te vereenigen noch te verbinden met menschelijke begrippen en voorstellingen, hoe scherpzinnig en vernuftig soms uitgedacht.
Het aandringen op de vervulling van dezen Christelijken pligt is des te noodzakelijker, naar mate de menschelijke geest, gedreven door eene laakbare zucht om het onverklaarbare op te helderen, of wel, door waanwijsheid en hoogmoed geleid, de vermetele poging waagde, om de diepten Gods te willen peilen, geheel vergetende, dat er geschreven staat: de verborgene dingen zijn voor den Heer, de geopenbaarde voor ons en onze kinderen! - Dit toch behoorde reeds onder de bedroevende verschijnselen, die de eerste eeuw der Christelijke jaartelling opleverde; terwijl volgende tijdperken van de zonderlingste begrippen en de vreemdsoortigste voorstellingen aangaande het hoogste Wezen en deszelfs dusgenoemde eigenschappen, bestaan en wijze van werken getuigden. Menschelijke waanwijsheid, onverstand en laatdunkendheid bereikten, later, den hoogsten trap, onder de priesterlijke rege-
{==504==} {>>pagina-aanduiding<<}
ring over de kerk, door hen, die zich den titel van Stedehouders van christus aanmatigden, en de wijsbegeerte van aristoteles, op de Christelijke leerbegrippen, door onkundige geestelijken, toegepast. Ja, in die donkere tijden scheen het licht des Evangelies schier geheel uitgedoofd, en er was eene gansche hervorming der kerk noodzakelijk, om te verhoeden, dat dezelve niet geheel terugkeerde tot den tijd, waarin het Heidensche bijgeloof en de zedelijke verbastering van jakob's nakomelingschap de wereld dreigde met eenen wissen ondergang.
Die hervorming had plaats, en met dezelve verscheen een nieuwe en schoone dag voor de menschheid en het Christendom beide; en het eerste en grootste geschenk van dezelve was de Bijbel, de vergeten, verwaarloosde, ja verworpen Bijbel, als het levend en eeuwig blijvend woord Gods! Maar alras schoot het onkruid op tusschen de tarwe, en menschelijke waanwijsheid plaatste derzelver uitspraken al spoedig naast, somtijds boven de leer van Hem, die uit den hemel gedaald was, om aan de wereld het leven te geven. Betrekkelijk gering werd het aantal van hen, die zich, naar den eenigen Meester, Christenen noemden; ontelbaar de schaar van hen, die, zich in sekten verdeelende, de geloofsleer volgden, die door hunne leiders en voorgangers, als de alleen ware, was gewaarmerkt geworden. Het wijduitgebreide veld eener treurige geschiedenis ligt hier voor ons; maar ons bestek verbiedt ons hetzelve in te treden.
Deze verschijnselen mogen den Christen bedroeven, zij bevreemden hem niet, en het ware een wonder geweest, indien men, de priesters zoo wel als de leeken, uit den stikdonkeren nacht des pausdoms uitgegaan, al aanstonds de oogen had kunnen openen voor het helder licht van het Evangelie. Maar, wat destijds onmogelijk was, bleef voor later tijden bewaard, waarin het oog der ziel de vatbaarheid zou hebben verkregen, om den Oneindige, in het aangezigt van christus, te aanschouwen. Thans echter beleven wij dagen, waarin eene meergevorderde taalkennis, gepaard aan eene uitgebreide beoefening der geschie-
{==505==} {>>pagina-aanduiding<<}
denis en de lessen eener gezonde, met het Christendom strookende wijsbegeerte, aan de uitlegkunde des Bijbels de gewigtigste diensten en de meestvermogende hulpmiddelen hebben geschonken; en wij genieten het onwaardeerbaar voorregt, om in het helder licht, daardoor ontstoken, ons dankbaar te verheugen.
Door dat licht toch zien wij in God niet slechts de eenige, eeuwige en allervolmaaktste Bron en Oorzaak van al wat is; niet slechts den God van alle genade en den Vader aller barmhartigheid, door christus; maar wij buigen ons ook voor Hem, als voor den onzienlijken en onbegrijpelijken Oorsprong aller dingen, die zich, in Zijne onderscheidene openbaringen aan het menschdom, ten aanzien van Zijn wezen, bestaan en werken, uit ongehoudene goedheid, geschikt heeft naar de vatbaarheid Zijner, wel redelijke, maar toch, in vergelijking met Hem, nietige, zwakke en zinnelijke schepselen. Meest kennelijk is deze gadelooze goedheid van den Allerhoogste in de verschijning van het vleesch geworden Woord, in wien de volheid der Godheid, en al wat wij van Hare volmaaktheden stamelen kunnen, ligchamelijk, en voor de menschen aanschouwelijk, woonde. Wij erkennen in deze goddelijke beschikking de liefde van eenen aardschen vader, die, alhoewel hij den beminden zoon voor de Hoogeschool bestemd heeft, het gewigt en de uitgebreidheid der wetenschap voor den zich pas ontwikkelenden knaap geenszins uiteenzet, maar zich met het geven van een lager onderwijs vergenoegt, juist berekend naar de vermogens en krachten van den hem toevertrouwden kweekeling.
Maar ook draagt de handelwijze van God in dezen het merk van hooge wijsheid. Geen menschelijke taal, ook niet de rijkste, bezit woorden, waarmede wij geestelijke zaken, afgescheiden van zinnelijke vormen, zouden kunnen uitdrukken; en vanwaar zouden wij de vatbaarheid ontleenen, om goddelijke zaken, in eene goddelijke taal aan ons voorgedragen, te verstaan en te begrijpen? Van onzen onstoffelijken geest, dien onzigtbaren bewoner van ons ligchaam, gewagende, doen wij zulks onder bewoordin-
{==506==} {>>pagina-aanduiding<<}
gen, van de zien- en zinnelijke dingen ontleend; en waar dan de klanken gevonden, om van Hem te spreken, die een ontoegankelijk licht bewoont en dien geen mensch gezien heeft of zien kan! Maar daarom bediende zich de Allerhoogste in Zijne openbaring van eene menschelijke taal, vermits die, welke in verhevener kringen Zijner eindelooze schepping gesproken en verstaan wordt, voor ons menschen, in onzen tegenwoordigen staat van ontwikkeling, ten eenemale onverstaanbaar zoude geweest zijn.
Erkennen wij alzoo de blijken van Gods wijsheid en liefde in de wijze, waarop Hij zich aan ons nader heeft gelieven bekend te maken, zoo hebben wij tevens alle redenen om ons dankbaar te verheugen, vermits die openbaring alles bevat, hetwelk aan onze behoeften, naar verstand en hart, voor tijd en eeuwigheid, voldoening kan geven. Intusschen is het er verre af, dat het aan ons geopenbaarde al de vragen eener onbegrensde weetgierigheid zou kunnen oplossen, en nog veel minder kan hetzelve de wenschen eener ijdele nieuwsgierigheid bevredigen; slechts voor het ootmoedig en kinderlijk geloof aan Gods getuigenissen is die openbaring volkomen aan het doel beantwoordende te beschouwen.
Het is zoo, de Oneindige heeft den mensch uitmuntende verstandsvermogens geschonken, en het zijn deze, die zich, bij sommigen van ons geslacht, in eene hooge mate hebben ontwikkeld; maar aan al ons kennen en weten is eene grens gesteld, en het is nog aan niemand gegeven den band te ontknoopen, die, diep in zijn binnenste verborgen, den geest aan de stof verbindt; en hoe verre men ook geslaagd zij, om te bepalen, wat er in ons en in de ons omringende schepping plaats hebbe en gebeure, zoo is het hoe van een aantal verschijnselen, die onder het bereik onzer zinnen vallen, tot hiertoe onder de raadselen en onoplosbare vraagstukken gerangschikt. Teregt was dus de betuiging van eenen ouden wijze: wij zijn van gisteren en weten niets; en is dit eene waarheid, door de uitspraak van alle eeuwen gestaafd; verkeert de mensch, omtrent een aantal verschijnselen, die hem het naast omringen, in

{==507==} {>>pagina-aanduiding<<}
eenen staat van onkunde, hoe weinig is hij dan bevoegd, om, boven hetgeen in den Bijbel geschreven staat, over de natuur, den aard, de werkingen en handelingen van het hoogste Wezen, stoutweg en vermetel, te beslissen, als ware aan hem eene nadere en hoogere openbaring Gods ten deel gevallen!
En toch ontbrak het, de tijden door en ook vooral in onze dagen, niet aan hen, die zich de zonderlingste stelsels van begrippen en voorstellingen omtrent de Godheid gevormd hebben, en dien onzin van menschelijke waanwijsheid en trots aan anderen willen opdringen, als bestanddeelen hunner hope op eene eeuwige zaligheid.
De Onbegrijpelijke heeft zich, door Zijne openbaring, aan ons als Vader, Zoon en Geest bekend gemaakt, en die bekendmaking, in verband beschouwd met de honderdwerf herhaalde verklaring der eenheid van het hoogste Wezen, is, voor ons beperkt menschenverstand, ongetwijfeld, onbegrijpelijk; maar in plaats van, voor dat heilig donker ootmoedig nedergebogen, de getuigenis Gods eerbiedig te gelooven, zonder te willen zien, heeft de menschelijke wijsheid zich vermeten leerstelsels te vormen, ter verklaring en opheldering van zaken, die, voor ons eindig verstand, onverklaarbaar en duister blijven zullen. Nog meer, men heeft, door zinnelijke spreekwijzen, de bestaande duisternis zevenmaal verdubbeld, en - zonder dit te bedoelen - aan het ongeloof de wapenen in handen gegeven, om Openbaring en Christendom met voordeel te bestrijden. De menschelijke rede, dat afschijnsel van het goddelijk verstand, is wel gereed tot het aannemen van goddelijke waarheden, die boven het bereik harer kennisneming liggen, maar zij verzet zich, en teregt, tegen menschelijke vonden, die tegen de gezonde rede strijd voeren.
De Bijbel stelt de naauwste vereeniging tusschen jezus christus en God voor, onder de zinnelijke benamingen van Vader en Zoon; er is toch, onder menschen, geene inniger vereeniging denkbaar! Maar zullen wij nu, met ons bekrompen doorzigt, den aard en de wijze dier gees-
{==508==} {>>pagina-aanduiding<<}
telijke verbinding ooit of ooit bepalen? Eerbiedig gelooven wij, dat de zoon des menschen de Zoon van God is, en tot het hoogste Wezen in de naauwste betrekking staat, zonder naar de wijze hoe te onderzoeken, vermits dit boven het peil gaat onzer begrippen; maar de menschelijke wijsheid heeft, door den onzin van zinnelijke omschrijvingen en bepalingen, een blijk geleverd, hoe laag menschelijke hoogmoed zinken kan; en zij, die het verband tusschen hun eigen ligchaam en hunne eigene ziel niet kunnen verklaren, hebben, in hunne fijn uitgeplozene stelsels, getoond, wat menschelijke owaasheid vermag, wijs willende zijn boven hetgeen geschreven staat. Men heeft willen zien, waar het te moeijelijk viel om te gelooven!
Heeft God zich, in Zijne openbaring, en overeenkomstig de bijzondere omstandigheden, waarin of waarbij dezelve, van tijd tot tijd, plaats had, als de Eenige, Eeuwige, Magtige, Wijze, Weldadige, Getrouwe, Heilige en Regtvaardige doen kennen; zoo heeft menschelijke wijsheid daaruit aanleiding genomen, om deze zoogenoemde eigenschappen, deugden of volmaaktheden elke op zichzelve te beschouwen, te verdeelen en van elkander te scheiden, gelijk dit somtijds bij den zwakken en onvolmaakten sterveling wordt aangetroffen. Zoo stelde men zich de goddelijke liefde voor, als minvereenigbaar met de goddelijke regtvaardigheid, ten ware de goddelijke wijsheid, als ter bevrediging, tusschenbeiden trad; om van geene andere bekrompene, nietige en Gode onwaardige menschelijke begrippen en voorstellingen te gewagen. Hoe vergat men, bij al dat schitterend vertoon van waanwijsheid, dat de Eenige en Onvergelijkelijke slechts ééne goddelijke eigenschap (indien wij het zoo noemen mogen) bezit, die door den geliefden discipel des Heeren zoo uitlokkend is voorgesteld, toen hij, door den Geest van christus geleid, de eeuwig merkwaardige woorden nederschreef: God is liefde.
Voor de waanwijzen en hoogmoedigen waren echter deze woorden te vergeefs geschreven; want in hun stelsel namen zij de leer eener verkiezing en verwerping van eeuwigheid op; daarin aan het hoogste Wezen, den God van alle

{==509==} {>>pagina-aanduiding<<}
genade en den Vader van alle barmhartigheid, die den Christus, tot heil van zondaren, in de wereld zond, eene wijze van handelen toekennende, die men in eenen onderdrukker van het menschdom teregt zou afkeuren.
Ook aan die komst van christus in de wereld heeft men de zonderlingste begrippen verbonden, en, omdat men het verband tusschen den dood des Zaligmakers en de herstelling van een gevallen menschdom in de gunst van God niet wist te verklaren, eene leerstellige verzoeningstheorie uitgedacht, zoo als die welligt tusschen menschen en menschen zou kunnen plaats hebben, maar waaraan bij den Hooge en Onbegrijpelijke niet mag gedacht worden, ten ware men het goddelijke met het menschelijke, het heilige met het onheilige roekeloos en oneerbiedig vermengen wil. Dan, wat vermogen waanwijsheid en hoogmoed niet, wanneer zij zich het voorkomen geven van de eere Gods te willen handhaven, alsof de Oneindige die hulp van nietige schepselen noodig had!
Men heeft niet verzuimd, om deze en dergelijke wanbegrippen en scheeve voorstellingen aan te bevelen door aanhalingen uit de gewijde oorkonden, maar daartoe dezelve uit haar verband en zamenhang gerukt, of beschouwd zonder opzigt tot bijzondere tijden, plaatsen, omstandigheden en behoeften des oogenbliks. Soms ook heeft men zich op min olkomene vertalingen van de oorspronkelijke lezing, of op twijfelachtige en vermoedelijk onechte plaatsen, beroepen, en ook wel, hetgeen onder de bedeeling des Ouden Verbonds en voor den Israëliet van toepassing was, betrekkelijk gemaakt op de bedeeling des Nieuwen Verbonds en de Christelijke huishouding; niet bedenkende, dat, bij den dood van den Zaligmaker, de voorhang van het Allerheilige, van boven tot beneden, was vaneengescheurd, en daarbij ten zinnebeeld gesteld, dat de toegang tot en de gemeenschap met God, door christus, ten voorregt was geschonken aan al de geslachten der wereld.
Het is inderdaad diep te betreuren, dat de hier opgenoemde en nog andere begrippen en voorstellingen, door

{==510==} {>>pagina-aanduiding<<}
menschen uitgedacht, eene donkere schaduw hebben geworpen dáár, waar het liefelijk licht der goddelijke openbaring de verstanden en harten der menschen had kunnen verhelderen en vertroosten! Het heilig donker, waarin het hoogste Wezen zich eene woonstede gevestigd heeft, omdat geen schepsel in staat is zijnen ongeschapen luister te aanschouwen, moest zich kenmerkend vertoonen in eene openbaring van den oneindig Volmaakte aan menschen, die van gisteren zijn en wier grondslag in het stof is; en al wat daarin zinnelijks gevonden wordt, is een noodwendig vereischte in eene openbaring, die derzelver bedoeling, bij zinnelijke schepselen, niet ten eenemale zou zien verloren gaan. Bevatte die openbaring geene, voor ons menschen onoplosbare, verborgenheden, dan zouden wij teregt aan haren hemelschen oorsprong moeten twijfelen; en vinden wij in dezelve zinnelijke spreekwijzen en voorstellingen, daarin erkennen wij de goedheid en de wijsheid Gods, die zich wilde voegen naar de vatbaarheid Zijner kinderen. In die verborgenheden behooren wij, op goddelijk gezag, onderworpen en met een ootmoedig geloof, te berusten, zonder eene poging te wagen, om te verklaren, wat voor het oog zelfs van hoogere Geesten in nevelen en wolken is gehuld; terwijl de zinnelijke voorstelling van goddelijke zaken ons nimmer moet verleiden, om van den hoogen en onbegrijpelijken God, Zijne handelingen en werken, op eene menschelijke, dat is op eene den Oneindige geheel onwaardige, wijze te denken, te spreken en te leeren. Ons voor het een en het ander wachtende, en Gods Openbaring met een' kinderlijken zin aannemende, omdat zij van Hem afkomstig is, zoo zullen wij, tot ons eigen geluk, het best beantwoorden aan de hooge en weldadige bedoelingen, waartoe ons dezelve geschonken is.
Daartoe zij de Bijbel, en deze alleen, voor ons de kenbron, met terzijdestelling van menschelijke leerbegrippen, voorschriften en overeenkomsten, die de kennelijke strekking hebben, om het onverklaarbare verklaarbaar te maken, en tevens aanleiding geven, om ons van den hoogen God aardschelijk en menschelijk te doen denken. Met

{==511==} {>>pagina-aanduiding<<}
welk een vertoon van geleerdheid of dusgenoemden gemoedelijken ernst, die leerbegrippen, voorschriften, overeenkomsten, formulieren, wijsgeerige stelsels, of hoe zij overigens heeten mogen, ook zijn opgesteld, bij Gods Openbaring, in de Heilige Schrift vervat, vergeleken, zullen zij niets meer voor ons zijn dan gedenkstukken van menschelijke waanwijsheid en hoogmoed, die het treurig bewijs opleveren, tot welke ongerijmdheid de resultaten van het eindig menschenverstand heenleiden bij de vermetele poging, om de diepten Gods te willen doorgronden!
En, dat wij dit nog ten slotte opmerken, welke nuttigheid hebben zulke ijdele en tot geene zekerheid leidende onderzoekingen voor de ware verlichting van het verstand en de opregte verbetering van ons hart, met één woord voor onze volmaking en gelukzaligheid? Leert de geschiedenis der Christelijke Kerk niet veeleer het tegendeel, bij het voeren van even hevige als onvruchtbare twisten over begrippen en voorstellingen, door menschelijke wijsheid uitgedacht, en die ook de Christenen, de tijden door, zoo jammerlijk verdeeld hebben? Wist men dan niet, dat het geloof in God, als een liefderijk en vergevend Vader, door christus, het éénige middel is ter behoudenis en zaligheid voor zondaren? Had men dan nimmer de roerende woorden des Zaligmakers gehoord: Dit is het eeuwige leven, dat zij U kennen, den eenigen, waarachtigen God, en jezus christus, dien Gij gezonden hebt? Besefte men dan niet, dat geen eindig verstand den Almagtige kan uitvinden? Voelde men dan geene duizeling, toen men opstijgen wilde tot dáár, waar de Cherub eerbiedig het aangezigt bedekt en wegzinkt in dank en aanbidding? Had men dan niet rondom zich gestaard, en, met telescopen en microscopen, wonderen ontdekt, die geen newton in staat was te verklaren; en had men daarbij nimmer, met den godvruchtigen young, gevraagd: Zou Hijzelf niet zoo onbegrijpelijk zijn als Zijne werken? Kwam men, bij al dat groote en verhevene rondom ons, niet tot de kinderlijk geloovige betuiging: God is groot en wij begrijpen Hem niet? - Neen, men wilde kennen en

{==512==} {>>pagina-aanduiding<<}
weten, begrijpen en verklaren, wat geen sterveling kennen, geen Engel weten, geen Seraf begrijpen, geen Cherub verklaren kan; en, bij dat onvruchtbaar zoeken en streven en trachten, werden de hoofden verhit en de harten verkoeld, en alras ging de liefde bij velen verloren. Trouwens hoe kon het ook anders, daar men de plaats van onvoorwaardelijk geloof aan eene ijdele zucht tot kennen en weten had ingeruimd? Zoo betoonden zich de kinderen van adam van denzelfden geest bezield als de eerste ouders van het menschelijk geslacht! Ook bij hen had het denkbeeld: als God te wezen, kennende het goed en het kwaad, eene hoogere, maar diep noodlottige aantrekkelijkheid, dan het geloof aan het weldadige van Gods bedoelingen in gebod en verbod; maar ook van toen af viel de mensch van de hoogte, waarop de Algoede hem plaatste, en zonde en dood werden zijn deel! Mogt dat noodlottig voorbeeld niet te vergeefs gegeven zijn voor hen, die het verborgene pogen uit te vinden, en de hoogten en diepten Gods hen alleen aansporen tot ootmoedig geloof, eerbiedige bewondering en dankbare aanbidding van Hem, die zich, door christus, als onzen Vader heeft gelieven te openbaren!




De Schetlandsche eilanden. Patrick Stuart, graaf der Orcaden.

(Vervolg en slot van bl. 494.)

Mainland, het voornaamste der Schetlandsche eilanden, heeft de gedaante van eenen draak met uitgespreide vlerken. Lerwick, de hoofdstad des lands, ligt in het hoofd van den draak en vormt als 't ware deszelfs oog; de verbazend groote baai, welke door het eiland Brassa gedekt wordt (Brassasound) en die gemakkelijk tweeduizend schepen bevatten zou, schijnt de muil van het gedrogt; kaap Sumburgh vormt deszelfs kromgebogen snavel, en het voorgebergte Fitfullhead rijst op als deszelfs dreigende kam. Beide deze kapen zijn onophoudelijk blootgesteld aan den geweldigen slag der onstuimige zeeën, die de Schetlandsche kusten omgeven.

{==513==} {>>pagina-aanduiding<<}
Een op sommige plaatsen ligt vergruisbare zandsteen vormt den klomp dier geweldige voorgebergten. Van tijd tot tijd storten ontzaggelijke stukken rots, door de golven losgemaakt, met vreeselijk gedruisch in den Oceaan, waar zij nieuwe klippen vormen; andere blijven ter halve hoogte hangen, en gelijken naar de muren van eenig slot, welker grondslag het geschut heeft weggenomen. De visscher haast zich zijne schuit in stilte langs die rotsklompen henen te doen glijden, welke de voet eener geit in beweging schijnt te kunnen brengen en die hem onder hunnen val verpletteren zouden. Deze rotsen, van ijzergraauwe, met roode roestaders doorweven grondkleur, vormen een deel van het Fitfull-head en van de westerkust van Lerwick, welker laatste verlenging dit voorgebergte uitmaakt. Op een der diepst in zee uitloopende rotstoppen, even als de voorsteven van een schip met altoosdurend zeeschuim omgeven, en uit een' glad gesleten zandsteen bestaande, hetwelk aan der golven woede beteren wederstand geboden heeft, ziet men eene verwarde verzameling van wanstaltige bouwvallen, halfingestorte torens, gescheurde en uit de loodlijn hangende muren, alle van de sombere grijze kleur der rots, waarop zij staan. Die muren en torens, uit ruwe rotsbrokken en veldsteenen, ter naauwernood door slecht cement aaneengehouden, gebouwd, hebben niettemin den knagenden tand der eeuwen weêrstaan, hoezeer meer door de zwaarte van derzelver massa's en derzelver vasten grondslag, dan door den goeden bouw of het juiste metselwerk; sommige der torens zijn nog gedekt met die platen, welke in Schetland leijen of pannen vervangen. Hoe oud ook, zijn die muren niet bekleed met den schilderachtigen mantel van klimop, die elders puinhoopen overdekt; klimop is eene hier te lande onbekende plant; hier zouden hare takken de kracht niet hebben, zich tusschen de steenvoegen vast te houden, van welke de woedende stormwinden haar weldra zouden
hebben losgescheurd. Slechts pleksgewijs dekken mos en lichen dit vervallen muurwerk, het lichen met blaauwe of zilverachtige marmeraders, het mos met groote vlekken van bonter en meer verschillende kleuren. Dit mos, zwartachtig aan de grondvesten der muren, wordt geel, bruin en bloedkleurig van tint, hoe hooger het naar trans en tinnen der torens opklimt. Op stormachtige dagen, door doodsche lichtschemeringen omgeven, schijnt het oude gebouw, dat deze gewassen klee-
{==514==} {>>pagina-aanduiding<<}
den, soms als geheel in bloed gedompeld; maar zoo des avonds de zon, op het punt om in de golven te zinken, het zwerk doorbreekt en met hare laatste stralen de aloude torens verguldt, alsdan zou men in dezelve een dier tooverpaleizen wanen te zien, met daken van vlammen en muren van vuurgloed, de woning, door de Scandinavische Godenleer aan hunne halve Goden en gesneuvelde helden toegewezen.
Die torens, die halfvervallene muren, al die overblijfsels van voormalig bouwwerk vormen het kasteel van Scalloway, waarvan walter scott ons eene schets schijnt te hebben willen geven, toen hij ons de beschrijving van het Jarlshof, het verblijf van den Udaller magnus troil, heeft nagelaten. Ofschoon naar geen beginsel hoegenaamd van bouwkunde opgetrokken, en reeds meer dan half een puinhoop geworden, dagteekent Scalloway niettemin van geenen zeer verwijderden tijd. Dit kasteel draagt het jaartal 1601 op deszelfs muren, en op de deur leest men het volgende opschrift:

Patricius, Orcadiae et Zelandiae comes, 
Cujus fundamen sanum domus illa manebit 
Labilis e contra si sit arena perit. 

Die patrick, Graaf der Orcaden, die bij deze gelegenheid den dichter en man van vernuft heeft willen spelen, was echter niets minder dan een geleerde of zachtzinnige schoolvos. Integendeel heeft hij aan deze eilanden eene nagedachtenis gelaten, die er alsnog een ieder met ijzing vervult. Pate stuart (dit is de naam, dien het volk gewoon is aan dezen Graaf der Orcaden te geven) is de bietebaauw van het land, de bullebak, met welken men er de kinderen bang maakt; hij is de schrik der vrouwen en der jonge meisjes; zij vreezen steeds, zijne schim van den hoek van elken hollen weg, achter iedere rots te zullen ontmoeten. Gelooft men alles, wat op de Schetlandsche eilanden en in de Orcaden van hem verhaald wordt, dan zeker heeft hij den vreeselijken naam, die van hem achtergebleven is, maar al te wèl verdiend. De Schetlandsche boeren zelven hebben nog alle vrees voor pate stuart niet afgelegd; zij spreken over hem nog steeds met eene soort van achterhoudendheid, even als men van eenen magtigen en boozen geest zou spreken. Hoe groote beloften men ook aan den een' of anderen

{==515==} {>>pagina-aanduiding<<}
dier ligtgeloovige eilanders mag doen, al verbond men zich, hem, bij zijne terugkomst, eene volle kruik bland of een geheel vat traan te zullen schenken, men zal hem voorzeker nimmer bewegen, om, wanneer het donker is, van het oude slot Scalloway een handvol mos te gaan weghalen, of er een' losgemaakten steen van terug te brengen. Scalloway is het hoofdkwartier der booze geesten van het eiland. Daar sluipen knarsetandende de brownies, daar houden de trows hunne rondedansen, terwijl zij als varkens knorren, als schapen blaten of als roofvogels sissen. Den geheelen nacht door hoort men in de verlatene gangen van Scalloway den klank van den hamer, die het ijzer smeedt, het geknars der blaasbalken, het geknapper van het smidsvuur; want de trows zijn onvermoeide smeden. In stormachtige nachten zit de Walkyriar (*) op den hoogsten der torens van het slot, met bloote en nederhangende beenen, den elleboog op de knie en het hoofd in de hand; in zwaarmoedige gedachten verzonken, vestigt zij op het noodlijdende schip onafgewend haren blik, die te midden der duisternis schittert als de betooverde karbonkel van den Wartberg (†).
Die akelige plaats, dat sedert jaren verlaten kasteel, zijn niettemin het tooneel van vrolijke feesten, van dolle, luidruchtige het tooneel van vrolijke feesten, van dolle, luidruchtige drinkgelagen geweest. Zoo men de kronijkverhalen uit vroegeren en die uit den tegenwoordigen tijd, welke

{==516==} {>>pagina-aanduiding<<}
laatsten men op deze eilanden in overvloed vernemen kan, mag gelooven, was pate stuart in zijnen tijd te gelijk een lustige broeder en een boosaardig mensch. Hij hield veel van mooije vrouwen en meisjes; boven alles hield hij van vermaak, door gevaar gekruid, van dolle en stoute ondernemingen. Pate stuart is de Schetlandsche Don juan.
Hij was neef van Koning jacob VI, als zijnde een natuurlijke zoon van jacob V. Het oppergezag over de Orcadische en Schetlandsche eilanden was het voorwerp zijner wenschen en droomen, en daar hij het regtens niet erlangen kon, wilde hij het ten minste met de daad bezitten. Gelijk wij reeds gezegd hebben, stichtte hij in 1601 zijn slot Scalloway. Hij had Schetland tot zetel van zijn gebied verkozen, omdat het, minder nog dan de Orcaden, voor de werking der Schotsche regering bereikbaar was, van welke hij beweerde onafhankelijk te zijn. Eenmaal in zijn kasteel Scalloway gevestigd, neemt hij de houding aan van alleenheerscher dezer Noordsche eilanden, welke hij als een dwingeland regeert. Zijne geschiedenis gelijkt naar die der kleine Italiaansche vorsten in de vijftiende eeuw. Het zijn dezelfde despotische grillen, dezelfde losbandigheid en woestheid, dezelfde werkzaamheid en vindingskracht in moeijelijke oogenblikken, dezelfde zonderlinge lotgevallen in den geheelen loop van zijn misdadig leven, en eindelijk dezelfde dramatische dood. Die dood wordt ons in de overleveringen der eilanders op onderscheidene wijzen verhaald. De voorvallen, die denzelven verzeld en de straf van den Schetlandschen dwingeland aangebragt hebben, leveren een allezins romanesk belang op. Zie hier de lezing, welke op het eiland het algemeenste is:
Patrick, Graaf der Orcaden, leefde als een lichtmis en geloofde naauwelijks aan eenen God. Kon hij aan een' priester een' kwaden trek spelen of een jong meisje verleiden, zoo deed hij dit met onbedenkelijken lust, en daar hij stout en boos was, waren alle middelen, welke tot zijn oogmerk leiden konden, hem welkom, de slechtste zoo wel, als de gevaarlijkste. Reeds omtrent tien jaren lang had patrick aldus over Schetland geheerscht, en ondanks de klagten van de bewoners dier eilanden had de Schotsche regering deze soort van aangematigd gezag geduld, omdat zij destijds buiten staat was dezelve te doen ophouden. Men zou daartoe den onderdrukker der eilanden hebben moeten ge-
{==517==} {>>pagina-aanduiding<<}
vangen nemen, en dit kon niet geschieden zonder het uitrusten eener vloot, het op de been brengen van een leger, en het geregeld belegeren van het slot Scalloway, dat voor onneembaar gehouden werd. Patrick stuart, die wist hoe algemeen de Schetlanders hem verfoeiden, ging nimmer anders uit, dan verzeld door eene bende welgewapende lijfwachten; het waren gelukzoekers uit Noorwegen, Ierland en Schotland, welke hij uit zijne plunderingen verrijkte en meer als togt- en zwelggenooten dan als soldaten beschouwde.
Lerwick, de hoofdplaats der Schetlandsche eilanden, die kleine stad, die tegenwoordig omstreeks tweeduizend inwoners bevat, telde er ten tijde van patrick slechts eenige honderd. Sedert verscheidene jaren wordt Lerwick door de visschersvloten aller natiën bezocht, die deszelfs ruime haven aandoen, zoo bij het begin der zomers, wanneer het ontelbare heirleger der haringen deze zeeën komt vervullen, als in den herfst, tijdens de bakkeljaauwvangst. Ten tijde van patrick stuart, even als thans, was Lerwick tevens de zeehaven en algemeene markt des lands. Daar kwamen op zekere bepaalde dagen de visschers en boeren van alle deze eilanden zamen, om er leeftogt te koopen en die, welke zij zelven verzameld hadden, te verkoopen. Lerwick ligt slechts eenige mijlen van het slot Scalloway; ook overviel patrick de plaats niet zelden, hetzij hij op eenen marktdag goedkoop zijn huis van voorraad voorzien wilde, door eigendunkelijk hetgeen deze arme lieden van het land of uit de naburige eilanden aanbragten weg te voeren, hetzij hij besloten had het ongelukkige stadje de eene of andere drukkende belasting op te leggen. Wanneer, bij zulke gelegenheden, de eilanders van de oogmerken des plunderaars kennis kregen, verborgen zij mondbehoeften en koopwaren, en kozen de vlugt; maar menigmaal was patrick zoo plotseling daar, dat hun slechts de tijd tot vlugten overbleef, zonder iets te kunnen verbergen. De eilanders plaatsten hierom, wanneer zij ter markt kwamen, op eenige rots of hoogte, vanwaar men de vlakte overzien kon, schildwachten, die hen van 's Graven nadering moesten verwittigen en hun aldus den tijd geven om de plaats te ontruimen.
De winter van 1614 was ten einde geloopen; op de lange nachten van dat land, nachten van twintig uren lang en gevolgd door eenen somberen dag, in welken de bleeke en koude zonneschijf slechts weinige voeten boven den nevel-
{==518==} {>>pagina-aanduiding<<}
achtigen gezigteinder oprijst, volgden allengskens kortere nachten en helderder dagen; de sneeuw smolt op de heuvels, en de spitsen van het gras, op de naar het zuiden gekeerde weiden, begonnen te groenen; troepsgewijs keerden de vogels uit het zuiden en oosten terug; de koude, in deze door ruime zeeën omgevene eilanden nimmer zoo streng, als in andere op dezelfde breedte gelegene landen, stremde niet langer den loop der beken en vulde de havens van het Mainland niet meer met ijs. Het veld was weder begaanbaar; men kon zich uit de gehuchten naar de naaste stad begeven, zonder gevaar te loopen onder de sneeuw begraven te raken of in modderpoelen te verzinken. De eilanders begonnen elkander weder te bezoeken, en daar hun wintervoorraad opgeteerd was, stroomden zij van alle punten des lands en uit al de naburige eilanden naar Lerwick zamen, waar zij er nieuwen wilden koopen. Deze markten, die op den winter volgen, zijn steeds het best voorzien en het drukst bezoeht van alle. De eerste Lerwicker markt was dit jaar zonder tegenspoed ten einde geloopen; de tweede markt was begonnen, en de min of meer bemoedigde boeren waren in grooten getale derwaarts zaamgevloeid. Plotseling komt een man, op een dier zwarte, ruigharige shelties gezeten, in vollen galop aanrennen tot midden op het marktplein, waar hoevenaars, boeren en visschers elkander bijna verdrongen. Sommigen waren bezig, ganzen, hoenders, geiten, schapen voor zich uit te drijven, ook kleine zwarte runderen, kyos genaamd, die eene familie - gelijkheid met de shelties schijnen te hebben, even als deze ruig en wollig van haar zijn, en even als zij begaafd met een fier en
levendig oog en een' ontembaren aard. Anderen weder voerden schuiten aan, beladen met zalm, rog, haring en gerookte wilde ganzen. ‘Pate stuart! pate stuart!’ roept de ruiter met eene donderende stem, en verdwijnt langs den tegenovergestelden weg van dien, welken hij gekomen is. In weinig oogenblikken is de marktplaats ledig. De visschers springen aan boord, hijschen het zeil, of spannen al hunne krachten in, om zich met ijverig roeijen van den wal te verwijderen; de boeren en hoevenaars slaan in verwarde haast den weg in, langs welken de onbekende verdwenen is; de kooplieden, die zich niet verwijderen kunnen, werpen hunne waren, door elkander, in de huizen, die hun het naast zijn, en sluiten, zoo snel zij kunnen, de

{==519==} {>>pagina-aanduiding<<}
deuren; maar, vóór nog ieder vertrokken of de markt geheel ledig is, galoppeert patrick dezelve binnen. Hij is op geen sheltie, maar op een fraai paard gezeten, dat men aan deszelfs grootte en witte kleur voor een' inboorling van Noorwegen herkent. Zijn gevolg rent hem achterna op allerlei soort van paarden, Engelsche, Schotsche en shelties. Patrick is, van het hoofd tot de voeten, in het ijzeren pantser gekleed. Hij houdt stil op het midden van het plein, en slaat eenen blik van toorn en van versmading in het rond op het tooneel van verwarring, hetwelk hij veroorzaakt heeft, op die wegzeilende schuiten, op die vlugtende boeren, op het overschot dier kooplieden, die, hunne waren niet hebbende kunnen wegvoeren, ootmoedig en bevende van schrik verwachten, wat hun overkomen zal.
Patrick evenwel vergenoegt zich met verachtelijk te grimlagchen; ditmaal, zoo het schijnt, is hij niet gezind zijnen ongelukkige vassalen hun vee, hun brood of hun geld te ontnemen. Stapvoets, en door zijnen stoet gevolgd, rijdt hij nu de markt rond; doch, voor de deur der kerk gekomen, houdt hij plotseling stil. Zijn ligchaam is onbewegelijk; zijn blik boort onder den gewelfden ingang; men had hem voor een ridder - standbeeld kunnen houden, aan de kerkpoort opgerigt. Waarop staart hij dan toch zoo? Wat heeft hij gezien? - Een meisje staat onder het gewelf. Zij is schoon, zoo als de dochters van het noorden schoon zijn: blond zijn hare haren, blaauw hare oogen, haar huid is blank met azuur geäderd en met rozengloed gekleurd. Haar verschrikte blik is naar de markt gekeerd. Toen de kreet van den onbekende: ‘Pate stuart! pate stuart!’ weergalmde, heeft zij de vlugt genomen; zij heeft zich onder het poortgewelf der kerk geborgen. Immers toch zal de roover haar van daar niet durven weghalen? Zoo ten minste denkt zij.
‘Wat is dat voor eene mooije meid?’ vraagt patrick, tot een' der lieden uit zijn gevolg gekeerd.
‘Het is de schoone eda, het bloempje van Mainland.’
‘Dan is het eene bloem van het geslacht der viooltjes; zij is nederig en houdt zich schuil. Nog had ik haar niet gezien.’
‘Den vorigen zomer was eda nog maar een kind; de winter heeft haar tot een volwassen meisje gevormd.’
‘En een schoon meisje ook, bij st. ringan!’ riep de Graaf.

{==520==} {>>pagina-aanduiding<<}

‘Ja wel! een meisje, dat een' monnik zijnen eed van onthouding zou doen vergeten.’
‘Alsof een monnik zich dien ooit herinnerde! Maar, waar woont dan toch dat geheimzinnige wezen, dat onbekende wereldwonder?’
‘Op de rots van Grunista, ten noorden van Lerwick, niet ver van het eiland Brassa.’
‘Hoe, op die piek van zwarte rotsen, die als een toren in de hoogte rijst, aan gene zijde der vlakten en moergronden, welke Lerwick omgeven! Heeft het rietmuschje zich dan in een arendsnest verscholen?’
‘Het rietmuschje is bang en het arendsnest zoo hoog, dat men haar er niet kan gaan opzoeken.’
‘Zoo! dat zullen wij eens zien,’ sprak binnensmonds de Graaf, in wien het ontbrandend vuur eener woeste liefdesdrift begon te gloeijen.
En hierop plotseling zijn paard op de achterpooten doende omwenden, reed hij Lerwick weder uit langs denzelfden weg, waarop hij er gekomen was, doch niet zonder alvorens nog een' vurigen blik op de schoone eda geworpen te hebben.
Te dezen tijde was het Schotsche hof de dwingelandij en geldverspillingen van den Graaf der Orcaden moede geworden. Dagelijks kwamen er nieuwe klagten van de bewoners der eilanden in, en steeds was patrick daarvan het voorwerp. Meer dan eens reeds waren de bedreigingen der regering hem in zijne afgelegene wijkplaats komen ontrusten; in den vollen raad had Koning jacob gezegd, dat de beul alleen zijnen neef der Orcaden het verdiende loon kon geven. Patrick wist dit; hij schroomde, hen, die hij reeds maar al te zeer verbitterd had, tot het uiterste te drijven. Daarom onthield hij zich, in het aanzien van geheel een volk, en op den drempel zelven van het heiligdom, vrouwenroof te plegen; liever wilde hij van meer zijdelingsche middelen, die hem niet minder gewis schenen, tot zijn oogmerk gebruik maken.
Naauwelijks weder in het open veld gekomen, had hij een' zijner vertrouwden naar de stad teruggezonden. Door hem was hij te weten gekomen, dat eda dien dag, na afgeloopen markttijd, naar de rots van Grunista terug zou keeren. Boeren uit een naburig gehucht zouden haar een deel van den weg gezelschap houden; het overige zou zij alleen

{==521==} {>>pagina-aanduiding<<}
afleggen, en waarschijnlijk wel in den donker, omdat de afstand groot en de dagen nog zeer kort waren. Nu wist patrick genoeg. Oogenblikkelijk vormt hij zijn plan. Hij keert naar Scalloway terug, neemt een boerenkleed, en, den eersten hit den besten bestijgende, rijdt hij in allerijl naar de rots van Grunista. Kort vóór den donker komt hij er aan; hij stijgt af; de hit ontloopt hem; maar hij plaatst zich in hinderlaag achter een' grooten steenklomp, aan den voet der rots, langs den weg, dien eda moest komen. Nacht overschaduwde de vlakte, en reeds begon patrick de tijd lang te vallen, toen hij den stap hoorde van iemand, die van den stadskant naderde. Daar de kleederen van den voorbijganger langs de rots streken, achter welke hij verborgen stond, stak de Graaf zacht maar snel de hand uit, en voelde de wollen stof van een vrouwelijk gewaad. Geen twijfel meer: het was eda. Met éénen sprong, even als de kat den vogel, dien zij beloert, had patrick de ongelukkige bereikt, omvatte haar plotseling met zijne armen, en, eer zij een' schreeuw kon geven, had hij haar eenen zak, dien hij daartoe had medegenomen, over het hoofd gestolpt. Het boerinnetje was, zonder wederstand te bieden, op den grond gevallen. Patrick trok de randen van den zak naar hare voeten, wikkelde haar geheel in denzelven, bond dien toe, en vervolgens, ondanks het steenen en dof gekerm van zijn slagtoffer, laadde hij het op zijne schouders en nam den weg naar Scalloway. Onder het voortspoeden wierp echter patrick hier en ginds een' doordringenden blik over de donkere vlakte, of hij ook binnen zijn bereik een sheltie mogt ontdekken. Daar hij niets dergelijks gewaar werd en hij inderdaad reuzenkrachten bezat, zette hij moedig den weg voort met zijnen zak op de
schouderen, welks zwaarte hij inderdaad geringer vond dan hij zich verbeeld had. Ook werd het spartelen van het ongelukkige wezen, dat er in opgesloten was, al gedurig zwakker en zwakker.
Patrick, die eenen hevigen wederstand verwacht had, wenschte zich met degelatenheid van zijn slagtoffer geluk. Hij had de voorzorg gebruikt, in den zak, naar den kant waar het hoofd was, verscheidene openingen te maken; derhalve behoefde hij niet te vreezen, dat het zijne gevangene aan lucht ontbreken kon. Hij haastte zich, want de afstand was groot, en nog vóór den dag wilde hij te Scalloway terug zijn. Hij had een derde deel van den weg afgc-
{==522==} {>>pagina-aanduiding<<}
legd, toen hij den hoefslag van een hem naderend paard en tevens de stemmen van twee boeren vernam. Werd hij misschien vervolgd? Patrick stond stil en luisterde. De twee landlieden spraken over den afgeloopen marktdag en over den schrik, welken pate's verschijning er veroorzaakt had. Hij besloot hen af te wachten; de nacht was zoo donker, dat hij niet vreesde herkend te zullen worden. De arme lieden schrikten in het eerst, zoo laat in den nacht iemand te ontmoeten; maar toen zij zagen hoe hij beladen was, stelden zij zich gerust en traden met hem in gesprek.
‘Wat draagt ge toch daar in dien zak?’
‘Een varken, dat ik op de markt te Lerwick gekocht heb.’
‘Zeker dan een Schotsch varken, naar de grootte te oordeelen? Een Schot alleen kon zoo dik en zoo lang wezen.’
‘Ja, een Schotsch varken, lang en dik als een Schetlander.’
‘Maar waarom doet ge het dan niet loopen, in plaats van het, in een' zak, op uwe schouders te dragen?’
‘Het varken kon mij in den donker ontloopen, en dan konden de trows het wegstelen.’
‘Maar het beest schijnt te kermen en te snikken, als een Christenmensch, dat op sterven ligt.’
Inderdaad, het arme schepsel in den zak liet een akelig gesteun hooren, dat elk ander, dan haren schaker, mededoogen afgeperst zou hebben; deze antwoordde: ‘Dat komt omdat niets meer naar een brommend Christenmensch lijkt, dan een knorrend varken.’
‘Maar het arme beest gaat sterven?’
‘En die het draagt gaat meê em zeep; want ik ben bekaf,’ riep patrick, terwijl hij bot stil stond.
‘Neem mijn paard een eindje weegs,’ zeî een der boeren, en leg uw' zak dwars over den nek.’
‘Spreekt gij in ernst?’
‘Ja, bij st. david! Lang genoeg heeft mij het verwenschte dier de ribben uit elkander geschokt; ik ruim de plaats in aan den Schot.’
‘En de Schot neemt die met blijdschap,’ zeî patrick, terwijl hij den zak dwars over den nek van het paard legde.
Vervolgens zelf er snel het been over henen slaande, zet hij het dier de hielen in de zijden, en, eer de twee boeren den tijd hebben zijn oogmerk te vermoeden, heeft hij het

{==523==} {>>pagina-aanduiding<<}
in den galop gebragt en rent er mede henen, hen vol verbazing over het avontnur achter zich latende.
‘Dat was de Koning van de trows!’ zegt eindelijk een der beiden.
‘Of pate stuart!’ hernam de ander, wien zijn sheltie zoo behendig ontfutseld was. ‘Ik heb zijn' duivelsblik van onder zijne muts zien glinsteren; hij heeft ons een zijner gewone parten gespeeld.’
De twee boeren vergenoegden zich met deze gissingen, en, zoo als men zich gemakkelijk verbeeldt, wachtten zij zich wel hem te vervolgen.
Langen tijd galoppeerde patrick in de rigting naar zijn slot Scalloway, waarvan hij de lichten nu en dan door de nevels zag glinsteren; maar, daar dit land, hetwelk de oude aardrijksbeschrijvers niet zonder reden met de longkwabben der zee vergeleken hebben (*), vol moerassen, watervennen en dobberende mosveenen is, zoo zag hij zich, alvorens den voet der rots, waarop Scalloway ligt, te bereiken, tot menigvuldige omwegen genoodzaakt, wilde hij niet in den moergrond verzinken. De dageraad brak aan, toen patrick voor de poort van zijn kasteel aankwam. Hij stapte van het paard, nam den zak van deszelfs nek, waarop de hit terstond wegvlood, en gaf een' geweldigen schreeuw. De wachters herkenden zijne stem en openden de poort. Patrick trad binnen, beladen met den zak, in welken sedert lang zich niets meer bewoog. Hij steeg naar het vertrek, dat hij gewoonlijk bewoonde, en sloot de deur zorgvuldig achter zich digt. De onbewegelijkheid zijner gevangene ontrustte hem. Hij trad naar een venster, 't welk hij openstiet, opdat de eerste schemering van het daglicht, hetwelk de toppen der zeebaren begon te kleuren, hem in het onderzoek behulpzaam mogt zijn. Vervolgens den zak regtop in de vensteropening plaatsende, nam hij eenen dolk, en

{==524==} {>>pagina-aanduiding<<}
met ééne snede reet hij het doek van boven tot beneden open.
Hoe groot was niet des roovers verbazing en schrik, toen hij, in plaats van het bleeke en in zwijm liggende jonge meisje, hetgeen hij verwachtte uit den zak te zullen zien te voorschijn komen, en dat hij door zijne kussen in het leven wilde terugroepen, de afzigtelijke tronie eener oude vrouw gewaar werd, mager, beenig en met diepe rimpelvoren doorkorven! Tusschen een' langen, als een vogelbek gekromden neus, die zich met de punt van eene opwaarts gekeerde kin bijna vereenigde, gaapte een geweldige mond zonder lippen of tanden, hier en daar in het rond met lange grijze haren bezet; holle en glasachtige oogen waren met een' rooden rand en een' breeden bruinen kring omgeven; dunne, graauwgrijze haren, in vlokken nederdalenden op eenen hals vol vouwen, hoeken en gaten, omringden dit ontvleeschde aangezigt, hetwelk door de rust des doods nog akeliger gemaakt werd.
‘Het is de Walkyriur, die ik geschaakt heb!’ riep patrick, met onuitsprekelijke walging terugdeinzende. Vervolgens, beschaamd over zijne vrees, en nader bij het lijk tredende, dat door een' geelachtigen straal der opgaande zon akelig verlicht, werd en welks strakke, levenlooze oogen met eene uitdrukking van bitteren spot op hem gevestigd schenen, greep hij het plotseling woedend aan en wierp het uit het venster, hopende alzoo zich van dit schrikverschijnsel te ontslaan.
‘Het is de Walkyriur! het is de Walkyriur!’ riep hij, terwijl het ligchaam van rots op rots naar beneden rolde. Het was de Walkyriur niet, maar wel de oude meg dhu (*), eda's moeder, welke de Graaf in den donker geschaakt had, zoo als zij naar huis keeren wilde, na hare dochter, op den weg van Lerwick, langen tijd vruchteloos gewacht te hebben. Het lijk werd, aan den voet der rots, door visschers gevonden en weldra voor dat van meg-dhu herkend. De boeren, die den Graaf ontmoet hadden, verhaalden, wat hun gebeurd was, en niemand twijfelde, of patrick had den dood der arme oude vrouw veroorzaakt, welke hij zeker, gelijk ook werkelijk het geval was, voor

{==525==} {>>pagina-aanduiding<<}
hare dochter genomen zou hebben. Eda beschreide haar moeders dood, maar zwoer ook, dien te zullen wreken.
Er woonden in een gehucht niet ver van de rots van Grunista twee jonge boeren, die telkens als zij, bij het hoeden van hun vee, in het veld, of bij het aan wal brengen hunner netten, op het strand, eda ontmoetten, haar te kennen gaven, dat zij haar mooi vonden, haar beminden en tot vrouw begeerden. Het schoone en moedige meisje ging hen opzoeken. - ‘Magnus,’ zeide zij tot den eenen, ‘sweyn,’ zeide zij tot den anderen, ‘gijlieden bemint mij, ten minste zoo zegt gij; thans moet gij mij bewijzen, dat gij waarheid spreekt. Pate stuart, de duivel uit Scalloway, heeft mijne moeder doen sterven; de moordenaar moet sterven even als zij! Ik beloof hand en hart aan dien van u beide, die mij het eerst op pate stuart zal gewroken hebben.’
De twee vrijers hoorden eda's belofte met verrukking, want beide beminden haar opregt, en beide waren knapen van moed en onderneming. Des anderen daags klopte een zanger aan de poort van het kasteel Scalloway, een dier zangers zoo als men ze nog op deze eilanden ontmoet en die de Barden van vroegeren tijd herinneren. De poort ging open, en men liet den zanger in het binnenste van het slot; maar, hetzij zijn gezang den bijval der bewoners niet mogt wegdragen, hetzij men hem des nachts met een' dolk nabij het slaapvertrek van pate vond rondsluipen, althans men zag, met het krieken van den volgenden dag, den armen Bard aan de tinnen van den hoogsten toren der vesting bij de beenen opgehangen, en hij bleef er hangen tot dat de raven, ten koste van zijn lijk, een' overvloedigen maaltijd gedaan hadden. Die zanger was sweyn, de driftigste der beide minnaars. Nu was magnus nog over, en magnus verloor den moed niet. Maar, in plaats van, even als zijn te onvoorzigtige medevrijer, zich in den muil des wolfs te gaan werpen, wachtte hij liever tot dat de wolf zich in de strikken kwam laten vangen, welke hij besloot hem te spannen. Meer dan eens zat hij achter eene rots verscholen, of lag onder het mos verborgen, nabij den weg, dien patrick nemen moest; maar steeds was de Graaf door eene te talrijke wacht verzeld, of reed te ver van magnus voorbij. Op zekeren dag echter, dat patrick stuart zich in eene engte tusschen twee rotsheuvels gewaagd had, deed magnus, die

{==526==} {>>pagina-aanduiding<<}
hem beloerde, van eene stcile helling een' rotsklomp op hem nederrollen, die zijn fraaije Noorweegsche strijdros doodde en twee der lieden uit zijn gevolg verpletterde. Maar, daar magnus, toen hij patrick zag vallen, zich onvoorzigtiglijk vertoond, en, in de verbazing dat hij weder opstond, zich niet snel genoeg verborgen had, trof de kogel van een' der soldaten, die den Graaf verzelden, hem tusschen de schouders. Dood was hij niet, maar buiten staat om op te rijzen; het bloed gudsde hem uit neus en mond, en zijn levenseinde kon niet ver meer af zijn. Patrick deed hem aan den staart van een jonge, nog ongetemde sheltie binden, en in de vlakte loslaten. - ‘Een andermaal,’ zeî hij, terwijl het dier voortholde, den gekwetsten magnus door de rotsen slepende, ‘zullen de kinkels lecren voor mij uit den weg te gaan; het voorbeeld zal hun goed doen.’ Toen des avonds de van vermoeidheid uitgeputte sheltie zijnen loop staakte, was er van magnus niets meer over dan een vormloos en onkenbaar lijk; zijne leden waren van den romp gescheurd of verbrijzeld, en het vleesch hing bij lappen aan zijn half ontbloot gebeente. Eda had dus hare beide minnaars verloren door dezelfde hand, welke haar hare moeder ontroofd had! Hare drift om aller dood te wreken werd slechts te vuriger; doch welke middelen zou zij nu daartoe aanwenden?
De rots van Grunista, waarop eda's stulp gebouwd was, gelijkt naar een' omgekeerden kegel, of, nog juister, naar een' gedrogtelijk grooten paddestoel, welks stengel uit een' digt met rotspunten bezetten grond schijnt op te schieten. Die stengel of grondslag is, zoo als de gelijkenis reeds aanduidt, veel dunner dan het bovenste of de kroon, welke plat van top is. Midden op dit kleine rotsvlak nu was de stulp, de eenige woning op de rots, gevestigd. Om haar uit de vlakte te genaken, moest men zich noodwendig van eene lange ladder bedienen, die tegen den kringvormigen rand der rots geplaatst werd. Langen tijd hadden de bewoners van Grunista zich van vaste ladders bediend, op de wijs van die te Louèche in Zwitserland aan de rots gehecht; maar sedert de Graaf der Orcaden zijnen zetel te Scalloway was komen vestigen, en met zijne vreemde roofbende het land afliep en plunderde, hadden de bewoners der rots de banden, welke de ladder aan den rotswand gehecht hielden, losgemaakt. 's Avonds, wanneer allen in hun arends-
{==527==} {>>pagina-aanduiding<<}
nest terug waren, trokken zij de ladder achter hen op, zonderden zich dus van geheel het eiland af, en hadden van de menschen niets meer te vreezen. Allengskens waren de kluizenaars op Grunista minder in getal geworden: eda's vader was gestorven; haar jonge broeder had het beroep van visscher gekozen, en leefde in een ander gedeelte van het eiland; hare moeder eindelijk was het slagtoffer van patrick geworden. Eda bleef de eenige bewoneresse der rots. De landlieden der naburige dorpjes, voor haar in hare eenzaamheid bezorgd, hadden haar menigmaal genoopt, in hun midden te komen wonen; alle vrouwen hadden haar gaarne tot moeder verstrekt, alle jonge lieden haar gaarne als zuster begroet. Maar eda bleef hardnekkig aan hare
woning gehecht. Sedert den dood van magnus en van sweyn was haar besluit, hoezeer ook het gevaar zich vergroot had, nog altijd hetzelfde; en wanneer men bij haar aandrong om haar eenzaam verblijf te verlaten, herhaalde zij steeds, met onverzettelijken moed, dat, zoo lang de rots van Grunista overeind bleef staan, zij geene andere woning zou hebben.
Wij hebben vergeten te zeggen, dat het rotsvlak van Grunista slechts van éénen kant en aan een eenig punt toegankelijk was. De ongelijkheid der rots en diepe gaten, met mos en waterplanten overdekt, gedoogen niet, dat ergens elders ladders aangelegd worden. Zelfs het toegankelijk gedeelte der rots vertoont groote gevaren, alzoo de voet van de ladder slechts rusten kan op eene smalle rotsrigchel, die hoog boven de vlakte verheven is, en naar welke trappen, in de rots gehouwen, leiden. In den vasten steen van die rigchel heeft men gaten uitgehoold, waarin de ladderstijlen van onderen vastgezet worden, daar zij, zonder deze voorzorg, bij het op- of afklimmen, ligtelijk van den glibberigen rand zouden hebben kunnen nederglijden.
Het was geene meisjes eigenzinnigheid, het was een welberaamd en vast besloten plan, dat eda op de rots deed vertoeven. De bezorgdheid der boeren, die haar dit eenzaam wonen ontraden hadden, scheen ook haar maar al te gegrond. Ook zij voorzag eenen nieuwen aanval van den kant haars vreeselijken vijands; doch, verre van dien aanval te schromen, wenschte zij dien, in de hoop dat dit haar de wraak, waar zij naar dorstte, zou verschaffen. Over dag verwijderde zij zich nimmer verre van de rots en ging niet uit zonder vele voorzorgen. 's Avonds trok zij de ladder

{==528==} {>>pagina-aanduiding<<}
zorgvuldig achter zich op, en plaatste op den rotswand verscheidene zware steenen. Aan die steenen gaf zij zulk eene ligging, dat zij onmisbaar in den afgrond rollen moesten, wanneer men eene poging deed om de rots van die zijde te beklimmen. Verpletterde derzelver gewigt den aanvaller niet, dan ten minste moest het gedruisch van den val het meisje kennis geven van het gevaar, dat zij liep. Eda had zich, in hetgeen zij vooruitzag, niet bedrogen. Op zekeren avond, dat zij, binnen hare hut, als een schildwacht (want eerst tegen den ochtend gaf zij zich aan den slaap over) naar alle geluiden, die de nachtstilte stoorden, zat te luisteren naar het gesuis van den wind, naar het gesteun der uilen, het gekras der zeevogels, hoorde zij een ligt geschuif niet verre van hare woning, als het gerammel van iets, dat tegen de rots werd opgezet. Terstond daarop rolde een steen weêrgalmend in de diepte. Geen twijfel meer, de vijand is daar! Het meisje verliest geen oogenblik; ontroerd, maar vol moeds, snelt zij naar de eenige plaats, van waar de rots te naderen was. De val van den steen had den beklimmer niet afgeschrikt; de ladder, van welke hij voorzien was, stond weder tegen de rots, en een man was zelfs reeds op de eerste sporten. Eda kon hieraan niet twijfelen, toen zij, de einden der stijlen, die boven den rotsrand uitstaken, aangevat hebbende, het gewigt van dien man voelde, die met spoed naar boven steeg. Al hare krachten inspannende, poogde zij de ladder van de rots te stooten en die achter over te werpen; maar de onbekende drukte reeds met zijne volle zwaarte op dezelve: het meisje vond zich buiten staat haar om te werpen, en de even opgeligte ladder viel weder tegen de rots. Alles scheen verloren; met elk oogenblik werd het gevaar dringender; doch eda verloor hare tegenwoordigheid van geest niet. Een' der ladderstijlen op nieuw aangrijpende, trok zij dien zijwaarts af, om hem langs den gladden
rotswand te doen afglijden. Ditmaal gehoorzaamde de ladder hare hand en gleed langzaam weg: de man, die er opklom, stiet een' vreeselijken vloek uit, maar, daar hij reeds bijna den rand bereikt had, deed hij eene poging om zich aan de rots vast te houden. Vruchteloos; zijn gewigt sleepte hem mede; de ladder verloor het evenwigt; hij viel, en het moedige meisje hoorde met verrukking, hoe een geharnast ligchaam, met dof gerammel, tot aan den voet der rots naar beneden rolde. Was de vijand dood? De nacht was

{==529==} {>>pagina-aanduiding<<}
stikdonker; zien kon zij niets. Weldra echter hoorde zij uit de diepte geschreeuw, met verwenschingen gemengd; een zeker bewijs, dat de aanvaller ten minste het leven niet verloren had. Het geschreeuw en gevloek was echter ook met kermen ondermengd; hij was dus gekwetst, en dit gemengd geluid kwam aanhoudend van dezelfde plaats; de wond was derhalve zwaar genoeg, om hem te beletten op te staan en te vlugten. Terstond begreep eda, wat haar te doen stond. Zij brengt op den top der rots al het stroo en al den turf bijeen, welke zij verzamelen kan, en steekt het in brand. Vlam en vonken rijzen naar boven; eda voedt het vuur, door banken, stoelen en tafels, het huisraad der hut, in hetzelve te werpen, zoodat men op eenen afstand niet anders denken moest, of hare woning zelve stond in brand. Dit was een middel, dat niet missen kon te gelukken. Nog slechts weinige oogenblikken had de vlam geschitterd, of reeds hoorde men klokgelui in een naburig gehucht; weldra mengt zich onder dit geluid het gerucht van menschenstemmen. Het geschreeuw vervult de geheele vlakte en komt gedurig nader. Reeds zijn de vlugsten der eilanders aan den voet der rots. Het gekerm van den gekwetste had opgehouden. Was hij dood? Was hij gevlugt? Eda aarzelt niet langer; zij neemt hare ladder, zet die op de rotsrigchel, klimt snel naar beneden, en verhaalt aan de eerst aangekomenen, wat haar gebeurd is. De roover is gekwetst; hij kan dus niet ver wezen. Men zoekt hem, en weldra ziet men, bij het licht der toortsen, een geharnast man, die, even als een krab of kreeft, welken de ebbe droog op strand gelaten heeft, achterwaarts kruipende zich in eene rotsspleet poogt te verbergen. Bleek is zijn aangezigt en dreigend zijn blik; zijn helm hangt los; de stukken zijner rusting zijn verwrongen; het ijzer zijner dijplaten boort hem in het vleesch en het been schijnt hem verbrijzeld; nogtans houdt hij steeds een heirbijl in de hand, en schijnt
besloten te hebben zich daarvan te bedienen.
‘Het is pate stuart, de roover! Wij moeten hem vangen,’ roept een der boeren, en, stouter dan de overigen, die nog aarzelen, springt hij op den gekwetste aan, om hem te grijpen. Een bijlslag, die hem den schedel splijt, bewijst hem, dat hij zich niet bedrogen heeft, en dat het inderdaad de geduchte patrick is, die hunnen aanval afwacht.

{==530==} {>>pagina-aanduiding<<}

‘Sterven moet hij, de roover! sterven, de moordenaar!’ roepen de boeren; maar de van bloed druipende bijl, die de Graaf weder opgeheven heeft, houdt hen op eenen eerbiedigen afstand. Zij schreeuwen, loopen door elkander; maar niemand durft naderen. Alstoen geeft eda hun het voorbeeld; zij grijpt een stuk rotssteen en werpt het den booswicht naar het hoofd; allen volgen haar, en patrick, die niet vlugten kan, stort weldra bewusteloos ter aarde. Thans ontrukt men de bijl aan zijne magtelooze hand; men omsingelt hem, doch nog altijd met schrik, even als de visschers der kust eenen op strand geraakten cachelot omgeven, welken zij den geheelen dag met hunne harpoenen vervolgd hebben. Maakt patrick, dien zij vastknevelen, eene beweging, zoo zien allen naar een goed heenkomen om; maar toen de Graaf eindelijk zijne volle bewustheid terugkrijgt, is hij met meer banden beladen, dan waarmede de Lilliputsche dwergen gulliver boeiden.
‘Ter dood met hem! ter dood!’ riepen de boeren, en sleepten hunnen gevangene naar Lerwick, om hem aan de galg aldaar op te hangen. Op Mainland vorderde de wet destijds, even als in Schotland, dat over den op heeter daad, of, volgens de krachtige uitdrukking van het oude wetboek, met roode hand gevatten moordenaar onverwijld regt geoefend wierd. Reeds was de nog altijd gebonden Graaf der Orcaden, met de bijl, die het werktuig van zijnen laatsten moord geweest was, om den hals, (dit was almede eene bepaling der wet) de ladder der galg opgeheschen, te midden van het vreugdegebrul der Schetlanders, die zich overluid gelukwenschten dat zij van hunnen dwingeland bevrijd waren; reeds was de strop op het punt om den hals van den moordenaar toe te wringen, toen plotseling de bevelhebber van een Schotsch vaartuig, dat den vorigen dag van Leith was aangekomen, belast met bevelen des Konings, aan het hoofd van zijn scheepsvolk op het marktplein verscheen. Patrick, Graaf der Orcaden en neef des Konings, moest den gemeenen dood eens gewonen misdadigers niet sterven. Regt zou geoefend worden, streng en plegtig regt; 's Konings boodschapper gaf daarvan de stellige belofte; maar, ondanks deze toezegging, was het niet dan onder woest gemor van teleurgestelde wraakzucht, dat het volk zijne prooi uit handen gaf.
Evenwel, de Koning hield woord; regt werd geoefend.

{==531==} {>>pagina-aanduiding<<}
Overtuigd van de misdaad van rebellie, van misbruik zijner magt en van gruwelen zonder tal, werd patrick, Graaf der Orcaden, in 1614 te Edimburg ter dood gebragt. Ik heb, in het museum van oudheidkunde dier stad, het werktuig zijner strafoefening gezien. Men noemt het the Maiden (de Maagd). De misdadiger, dien de Maiden ter dood zou brengen, moest op het schavot nederknielen, met voorover gebogen ligchaam en met den hals tusschen twee zwart geschilderde stijlen, boven aan welke een scherp bijlijzer hing, met een' geweldig zwaren klomp lood belast. De beul liet het touw, 't welk dit ijzer ophield, los; het gleed tusschen twee in de stijlen gemaak te groeven naar beneden, en scheidde met éénen slag het hoofd van den romp. Men ziet dus, dat de Maiden eigenlijk niets anders was, dan eene guillotine (*). De Regent morton, de laatste dier verschrikkelijke douglassen, de trots en de schrik van hun land, had de Maiden van Halifax, in het Graafschap York, naar Edimburg doen komen. Te Halifax was men van onheugelijken tijd gewoon zich daarvan te bedienen, en morton, die den schrik als het zekerste middel beschouwde om zich in het

{==532==} {>>pagina-aanduiding<<}
gezag te handhaven, verzuimde niet, eene zoo schrikwekkende uitvinding te baat te nemen. Begon eenige hoek van Schotland zich te bewegen, moest eene of andere zijner provineiën onder tucht gehouden worden, zoo zond morton de Maiden derwaarts; eenige hoofden werden afgeslagen, en alles keerde tot de orde terug. Verstoutte zich een der Schotsche, te voren zoo dikwerf weêrspannige Edelen, te morren, baarde hij ongerustheid aan de regering, zoo bedreigde morton hem met de liefkozingen der vreeselijke maagd, even als in onze dagen marat zijne vijanden met den kus der guillotine bedreigde, en de edelman zweeg en werd op nieuw een onderdanige en trouwe dienaar. Maar niet zelden is de uitvinder of invoerder van folterwerktuigen het slagtoffer zijner eigene vinding geworden. Morton, de oude leeuw, gelijk men hem noemde, werd op zekeren dag gedwongen, het gezag in handen van zijnen meerderjarig gewordenen meester neder te leggen. Dit was het oogenblik van zegepraal en wraak voor zijne vijanden: door hen van medepligtigheid aan den moord van darnley, 's Konings vader, beschuldigd, werd morton voor de regtbank gebragt, ter dood veroordeeld, en moest op zijne beurt het hoofd buigen onder het slagtmes van de Maiden.
Graaf patrick der Orcaden, Schetlands dwingeland, was een der laatste ter dood veroordeelden, die door de Maiden het leven verloor (*). De Engelsche gewoonten in Schotland de overhand verkregen hebbende, werd de bijl der Maiden vervangen door den strop.

Of beukenboomen tegen den bliksem beschutten.

Meermalen werd de vraag geopperd, of inderdaad de beukenboom door den bliksem gespaard wordt of niet - met andere woorden dus, of hij bij een onweder, althans eenigermate, tegen het hemelvuur beschermt. Het volgende kan

{==533==} {>>pagina-aanduiding<<}
daaromtrent misschien de beste opheldering geven. Cramer berigt, in zijn werk over de Houtvesterij, (Anleitung zum Forstwesen, Seite 13) dat in het jaar 1756, op den dag vóór Paschen, een vreeselijk onweder zich over het Hartsgebergte ontladen en vele honderd boomen verbrijzeld heeft. Bij een van ambtswege gedaan onderzoek bleek, dat onder honderd dus vernielde boomen waren: 73 eiken, 1 wilde appelboom, 1 ahorn, verscheidene esschen, berken, wilgen, abcelen en 13 vuchten, maar niet een eenige roode beuk, ofschoon deze boomsoort er in groot aantal aanwezig was, en de meeste der door den bliksem getroffene stammen midden tusschen die beuken verstrooid stonden. Evenwel, het ontbreekt ook niet aan voorbeelden, dat beuken door den bliksem getroffen zijn. Dit gebeurde, bij voorbeeld, nog niet lang geleden, in den omtrek van Stolberg, en de mededeeler van dit berigt zag op zekeren dag, toen hij bij een hevig onweder in het Hartswoud verdwaald geraakt was, met eigene oogen een' beukenboom door den bliksem vaneenslaan. Ondertusschen verdient hierbij opgemerkt te worden, dat, in beide deze gevallen, heinde en ver geene andere boomen dan beuken stonden. Men zou dus misschien, zoo gaat de schrijver voort, hieruit het gevolg mogen trekken, dat, waar eiken- of ander geboomte tusschen de beuken staat, deze laatsten tegen den bliksem beschutten; doch dat, waar niets dan beuken aanwezig zijn, ook deze getroffen kunnen worden, Zoo ver de steller van dit stukje. Zeker is het, dat de nabijheid van elken boom, in zoo verre hij hooger dan een mensch is en door de vochtigheid van zijn hout als afleider werkt, tot beschutting tegen den bliksem kan dienen, mits men zich niet tegen den stam, maar een weinig buiten den uitersten omkring der takken plaatse. De hier boven vermelde waarneming vindt misschien daarin haren grond, dat hout en bast van den beuk
minder vocht bevatten dan die van andere boomen.

De haaijenvangst op Helgoland. Door L. Rellstab.

Honderden voorzeker zijn, door eigen verblijf of door beschrijving, vrij naauwkeurig met dit rotseiland in de Noordzee, deszelfs eigenaardige gebruiken, kleederdragten en natuurtooneelen, bekend; duizenden daarentegen slechts op-
{==534==} {>>pagina-aanduiding<<}
pervlakkig. Ten behoeve der laatste zoo groote meerderheid wil ik de schildering van een zeetooneel beproeven, hetwelk gewis zelfs door weinigen van hen, die een tijdlang op Helgoland vertoefd hebben, persoonlijk is bijgewoond. Ik bedoel de haaijenvangst. De haai, welken men hier ontmoet, is niet de groote soort der zuidelijke zeeën, maar eene kleinere, ofschoon niet minder roofgierige dan de andere. Hij wordt slechts 3, op zijn hoogst 4 voet lang. Voor menschen is hij niet gevaarlijk, ofschoon schadelijk voor sommigen hunner, de liefhebbers van zeevisch namelijk, voornamelijk van schelvisschen, welke vischsoort hij zoo gulzig vreet, dat de visschers bij het ophalen van den hoek menigmaal slechts een' schelvischkop naar boven brengen, wijl de haai, in den korten tijd dat de schelvisch er aan is blijven hangen, het ligchaam reeds weggevreten heeft. Ja niet zelden gebeurt het, dat men den haai aan denzelfden haak vangt, waaraan zich een schelvisch heeft vastgebeten, wijl hij in zijne gulzigheid de geheele prooi, met den angel, die haar vasthoudt, heeft ingezwolgen. - Tot de haaijenvangst wordt eene sterke, snelzeilende sloep gekozen, om welke te besturen ten minste drie man vereischt wordt. Met dit vaartuig zeilen wij een- of meer mijlen, al naar mate van de windstreek of het jaargetijde, zee in, tot op eene plaats, waar de haai, die zich gaarne in eene diepte van 150 tot 200 voeten ophoudt, gewoonlijk in grooter getal dan elders te vinden is. Het vischtuig, dat wij behoeven, is eene angellijn van 280 vadem lengte en een derde deel van een (ouden) duim dik. Van vadem tot vadem, dus van 6 tot 6 voet, zijn aan deze lijn dunnere lijntjes met hoek en aas geknoopt. Dit laatste bestaat
meestal uit de zoogenaamde zandspier (smelt?), een kleine vingerlange visch, die aan de zandduinen tegenover Helgoland, of ook aan andere nabijgelegene zanderige kusten, gevangen wordt. Op de hoogte aangekomen, waar men denkt te visschen, wordt de lijn aan een klein anker in de diepte der zee nedergelaten, en vervolgens, terwijl de boot langzaam van deze plaats wegvaart of drijft, allengskens uitgevierd. Aan het andere eind der lijn is eene van een vlaggetje voorziene boei gehecht, welke men op de golven laat drijven en door middel waarvan men de lijn ook van op een' tamelijken afstand wedervindt. - Bij de vaart, welke ons tot deze schildering aanleiding gaf, stond de zee, ten gevolge van den storm van

{==535==} {>>pagina-aanduiding<<}
den 20sten op den 21sten (*) ongemeen hol. Hierbij kwam, dat het omloopen van den wind het water opstuwde, en vooral was dit het geval op diepe plaatsen en bij sterkere stroomingen. De baren gingen langzaam en zwaar, maar de donker staalkleurige golf zwol als een berg in de hoogte, hief het ligte scheepje op haren rug, zoodat wij de oppervlakte der zee heinde en ver konden overzien, en liet het dan steil en diep in het waterdal nederzinken, waar de zeebergen het geheel omsloten en ons alle vrije uitzigt ontnamen. Slechts na een' zoo zwaren, de zee tot in hare kolken opwoelenden orkaan, doet zich deze zeldzame, majestueuze en daarbij volkomen gevaarlooze barengang op. Nu wierpen de schippers, onder het uiten eener vrome spreuk, gelijk zulks gebruikelijk is, de angellijn uit. Het afhaspelen daarvan duurde bijna een half uur. Eindelijk dreven de boeijen, en vervolgens kruisten wij heen en weder, terwijl de wind beurtelings heldere zonneglansen en donkere wolkschaduwen over het pekelveld deed henenglijden, zoodat het ons nu eens in smaragdengroen, de golven met schitterend wit gekroond, dan weder in zwartachtig graauw, als somber wrokkend, ombruiste. Eindelijk naderen wij weder, waar de ankerton ons met haar vlaggetje toewenkt; doch niet gemakkelijk is het, op het rollend en schommelend element het op en neder dansend voorwerp te vatten. Driemaal schieten wij vruchteloos daaraan voorbij; de vierde maal gelukt het. Nu begint het ophaspelen der lijn, terwijl het vaartuig op de golven dobbert. Het lag als in eene ontzettend groote wieg, al zwaaijende op en neder geschommeld. Met ingespannen oplettendheid was ieders oog op de angelsnoeren gerigt, of zij ook een' of meer der vratige roofdieren naar boven zouden brengen. Langen tijd staarden wij te vergeefs; verscheidene snoeren waren afgebeten. Eindelijk
klonk het eigenaardig visschersgeroep, waarmede hij de eerste vangst aankondigt. Een grijskleurige haai hing aan den hoek; om hem te zekerder uit het water te halen, slaat hem de visscher nog een' zwaren schippershaak in het lijf, en werpt hem daarmede in de open bunkaar der boot. Het dier gaf blijk van zijne ongemeene spier- en veerkracht, door het

{==536==} {>>pagina-aanduiding<<}
geweldig krommen en slaan met ligchaam en staart. Hoezeer de visch niet groot is, verwekt nogtans zijn gezigt bij dengeen, die daaraan niet gewoon is, een eigenaardig gevoel van ijzing, daar zijne gestalte den duidelijksten stempel draagt van zijne roofgierige vraatzucht. De bek ligt beneden den snuit naar de zijde des buiks, de oogen staren gretig naar boven; de haai moet zich dus, om een' schelvisch te grijpen, op den rug werpen. De wijd opgesperde muil van dit roofdier met zijne scherpe stekeltanden heeft iets akeligs. Levendig konden wij ons den toestand van den duiker in de zuidelijke zeeën verbeelden, wanneer hij, bij de paarlvisscherij, plotseling een dezer, aldaar tot de grootte van 20 en 24 voet aanwassende dieren in de helder van de zonnestralen doorschenen zee boven zich gewaar wordt, en ziet, hoe het boven zijn hoofd kruist en loert, gereed om op hem toe te schieten en hem te verzwelgen! - De vangst viel rijkelijk uit, want in een half uur tijds hadden wij twaalf haaijen en eenen rog opgehaald, van welken laatsten de breede platvischgestalte, met gelijksoortigen bek en strak staande oogen als de haai, niet aanlokkender is dan deze. Zoo voeren wij dan, bij het dalen der zon, die het schuim der zee met rozengloed en goudglans kleurde, naar huis, zachtkens gewiegd door de hooggaande maar gevaarvrije baren. Gevaarvrij voor de zeelieden zeker, doch niet even zoo voor ons landbewoners; want zij bragten ten minste het gevaar der zeeziekte met zich, en drie van ons vijven, daaronder, helaas! schrijver dezes, moesten aan het vreemde element dezen onaangenamen tol betalen, dien het vooral gedurende het dobberen bij het inhaspelen der lijn van ons vorderde. Doch voor ons, die een belangrijk tooneel en den grootschen indruk der bewogen zee rijker geworden waren, was deze koopprijs in geenen deele te hoog.

Afschuwelijk uitwerksel van bijgeloof.

Alvorens de Chinezen, gelijk zij, tot schande der menschheid, dikwijls doen, pasgeboren meisjes in eene rivier werpen, binden zij haar een' uitgehoolden pompoen op den rug, zoodat de arme kinderen nog langen tijd half verstikt op het water dobberen, eer zij den geest geven. Dit afschuwelijke gebruik heeft zijnen oorsprong uit een bijgeloof,

{==537==} {>>pagina-aanduiding<<}
dat zij met de oude aanbidders van den moloch, die msgelijks kinderen offerden, gemeen hebben. Zij zeggen namelijk: ‘Wij offeren de vrucht van ons ligchaam, om daardoor de zonden onzer ziele te boeten,’ en gelooven door het langere lijden der onschuldige schepseltjes zichzelven aan de Godheid welgevallig te maken; want het is aan de Godheid der rivier, dat de bijgeloovige ouders, ingevolge de uitspraak van het orakel, het slagtoffer overleveren. Men verhaalt, dat eens een magtige Mandarijn de daders en medepligtigen van zulk eene afgrijselijke dweeperij, den een na den ander, in de rivier deed werpen, hun spottenderwijs verzoekende, den Genius van den stroom zijne gebeden en een' aan hem gerigten brief te willen overbrengen. Om de arme wichtjes, wier ouders door bittere armoede of andere beweegredenen genoopt worden hen op de straten van Peking te vondeling te leggen, voor dit lot te behoeden, heeft de regering geacht het volgende middel te moeten aanwenden. Elken dag doet zij, vóór zonsopgang, een half dozijn met ossen bespannen karren door al de wijken der stad rijden. De voerlieden daarvan geven aanhoudend, door kloppen op het metalen beslag dier karren, het sein hunner nadering, waarop dan de tot het te vondeling leggen bestemde, gelijk ook de voorhanden zijnde doode kinderen, hun door de ouders overgeleverd worden. Allen worden vervolgens naar Yu-vu-tang (het huis der barmhartigheid) gebragt, waar minnen en geneeskundigen op kosten van den Staat onderhouden worden. Doch ook hier schijnt een gruwelijk misbruik ingeslopen. De zoodanige dier kinderen, welke nog levend uit deze karren gehaald worden, worden terstond aan de minnen in handen gesteld; maar bij dit transport, gedurende hetwelk de beklagenswaardige wezentjes zonder eenige voorzorg, dood of levend, op elkander gepakt liggen, moeten wel de meesten verstikken of een' langzamer dood sterven,
alvorens zij de plaats hunner bestemming bereiken. Die, welke niet meer in het leven zijn, worden in een' kuil geworpen en met ongebluschte kalk overdekt, opdat de lijkjes des te spoediger mogen verteren. Elk voorjaar echter worden de dan nog voorhanden zijnde overblijfsels, onder toezigt van eene opzettelijk daartoe benoemde commissie, op eene tot dit oogmerk opgerigte houtmijt tot asch verbrand. Zoodra de vlam van den stapel opstijgt, wordt zij door een' troep Bonzen omringd, die de aardgeesten be-
{==538==} {>>pagina-aanduiding<<}
zweren. - De Chinezen gelooven aan eene zielsverhuizing, en bij het verbranden van het gebeente der gestorvene kinderen hebben zij de vaste overtuiging, dat deze kleinen weder, met andere ligchamen bekleed en in nieuwe gestalten, van den doode opstaan. Om die reden smeekt men ook de Godheden der aarde, dat zij hun bij die herleving gunstiger mogen zijn dan de eerste maal. Is deze plegtigheid volbragt, dan gaat men uit elkander en verwijdert zich, en des anderen daags verschijnen beambten, die voor het wegbrengen der assche zorgen. Zij wordt in zakken verzameld en, mede onder het aanroepen der Goden, in de rivier geworpen.

Mateo, de gebogchelde.

Verhaal.

De heerlijke bergketen der Pyreneën, door welke de natuur Frankrijk van het Iberische schiereiland gescheiden heeft, verliest allengskens aan hoogte, naar mate zij de westkust nadert, tot dat eindelijk, weinige mijlen van de Biskaaische golf, de hemelhooge bergwand tot eene naar evenredigheid lage en onzamenhangende heuvelrij neêrzinkt, en de grenslijn tusschen de beide landen door de zedige Bidassoa voleindigd wordt. Aan den zuidkant dier rivier en niet verre van het punt, waar zij geheel Spaansch wordt, staat, of ten minste stond eenige jaren geleden, eene kleine venta, of herberg, van een morsig voorkomen; een huis, dat, naar zijne wilde en eenzame ligging te oordeelen, meer door sluikers en bandieten, dan door eerlijke lieden en vreedzame reizigers, bezocht scheen te worden. In eenen, door donkere en geweldige rotsklompen gevormden hoek gebouwd, was hetzelve voor hen, die uit het oosten of zuiden kwamen, niet zigtbaar; aan de voorzijde, die tegen het noorden lag, schoot, op eenen afstand van ongeveer honderd schreden, de Bidassoa voorbij, en werd aldaar, aan den overkant, door een digt bosch van eiken- en kastanjeboomen bezoomd; terwijl naar de westzijde, door den oneffenen, gebroken grond, een smal pad voor muilezels als eene witte streep over de rotsen slingerde, tot dat het zich eindelijk in de verte aan den gezigteinder verloor.

{==539==} {>>pagina-aanduiding<<}

In eenen herfstnacht van het jaar 1838 bevatte de holle, zwart berookte kamer, waaruit de geheele benedenverdieping van dit herbergje bestond, slechts twee menschen. Een hunner was een man in den bloei zijner jaren, groot en forsch van ligchaamsbouw, gespierd, met breede schouders, smalle heupen en sterke ledematen, alle kenmerken der Spaansche bergbewoners. Zijn aangezigt, van natuur reeds ruw en donker van uitzigt, was nog daarenboven misvormd door het likteeken van een' geweldigen sabelhouw. Deze liep van den linkerslaap, over het wangbeen, tot naar den hoek van zijne breede bovenlip, die door een' dikken knevel van rosbruine kleur overschaduwd werd. Zijne kleeding was half militair, half burgerlijk, een blaauwe tot digt onder de kin toegeknoopte rok, en om de heupen een gordel, die aan een lederen koppel eene breede, kromme sabel voortsleepte, eene Baskische muts op het hoofd en scherpe radsporen aan de hielen, die luid rinkelden, wanneer hij den vuilen, vochtigen grond der kamer op en neder ging. Het een of ander denkbeeld scheen hem te ontrusten en ongeduldig te maken. Van tijd tot tijd murmelde hij eenen vloek, of ontsnapte hem een uitroep van toorn, waarbij hij met de hak zijner zware laars geweldig op den vloer stampte, of de hand aan het koper gevest van zijne sabel sloeg, dat het rammelde. Een- of tweemaal bleef hij voor den wijd gapenden haard staan en staarde een oogenblik in het gloeijende houtvuur, of trok de pit eener ijzeren lamp op, die van den leelijken, morsigen schoorsteenmantel neêrhing; daarna hervatte hij gemelijk zijne eenzelvige wandeling. De tweede persoon, die in dit berookte vertrek aanwezig was, was een knaap, naar het uiterlijk voorkomen ongeveer twaalf jaren oud, ten minste moest men dit uit zijne kleine gestalte en tengere wezenstrekken afnemen. Hij zat neêrgehurkt op een laag bankje in den hoek van den schoorsteen, leunde met de ellebogen op de knieën en met de kin in de
handen, terwijl zijne groote, rustelooze zwarte oogen van onder een' dikken, verwarden bos haren van dezelfde kleur, die hem over wangen, nek en schouders hingen, met zeldzamen glans schitterden. De naam van dezen knaap was mateo en hij was de zoon van den eigenaar der herberg, jose miron, eenen beruchten contrebandist, die ook toen juist op eenen sluiktogt afwezig was. De vroeger beschreven man was antonio ranez, of, gelijk hij gemeenlijk ge-
{==540==} {>>pagina-aanduiding<<}
noemd werd, antonito, aanvoerder eener kleine guerillabende, die eene soort van vrijbuitersoorlog tegen de Carlisten aan de grenzen voerde, het beste gedeelte voor hare eigene rekening, en een weinig ook voor rekening van Hare Allerkatholijkste Majesteit isabella II.
Nadat antonio zijnen onrustigen, steeds sneller wordenden gang een tijdlang had voorgezet, scheen hij eindelijk alle geduld te verliezen. Hij bleef plotseling stilstaan, trok een lomp, zilveren horologie uit den zak, en keek bij het schijnsel der lamp op de wijzerplaat.
‘Las once, (elf ure) riep hij uit, ‘en nog niet gekomen! Er moet een ongeluk gebeurd zijn.’
Naauwelijks had hij deze woorden gesproken, of de stilte van den nacht werd door een schel gefluit in de nabijheid van het huis gestoord. De man snelde naar de deur, rukte haar open, en keek naar buiten in de zwarte, ondoordringbare duisternis; de hemel was digt met wolken overtogen, geen ster was zigtbaar. Eensklaps echter schitterde een licht in de verte, aan den anderen oever der Bidassoa, en wierp eene glinsterende streep over het water. Deze verlichting duurde slechts een oogenblik, en vervolgens was alles weder even stikdonker als te voren.
‘Mateo, muchacho, pronto!’ (mateo, jongen, snel!) riep de Guerilla, haastig, maar half binnensmonds, den kleine toe, die nog altijd in den schoorsteenhoek neêrgehurkt zat. De knaap sprong overeind, en nu werd het zigtbaar, dat zijne kleine gestalte en zijn zwak, kinderachtig uitzigt niet zoo zeer aan zijne jeugd, als wel aan de misvorming van zijn ligchaam toe te schrijven waren. Men kon hem twintig jaren oud schatten, maar hij was te naauwernood vier voet hoog; zijne beenen waren lang, maar eenigzins krom, zijn bovenlijf ongewoon kort en door eenen bult tusschen de schouders mismaakt.
‘Mateo, snel naar de schuit!’ herhaalde antonio.
Met lange schreden verzelde de jongman zijnen driftigen gast naar het water, waar eene kleine schuit tusschen struiken verborgen lag. Antonio sprong er in; zijn medgezel maakte het touw los en was op het punt om te volgen, toen de Guerilla eenen vreeselijken vloek uitstiet.
‘De riemen! - waar zijn ze?’
Mateo zocht in de schuit. ‘Ze zijn er niet, Don antonio!’

{==541==} {>>pagina-aanduiding<<}

‘Demonio!’ (duivel!) riep de ander op woedenden, maar gesmoorden toon; ‘de riemen, helhond!’
Met deze woorden greep hij den knaap bij de keel en schudde hem geweldig.
‘Zij liggen zeker in den stal,’ zeî de kleine, zoodra hij weder adem vond om te spreken; ‘ik zal ze gaan zoeken.’
Op hetzelfde oogenblik scheen een herhaald gefluit en een tweede lichtglans, die over het water schoot, antonio's ongeduld te vermeerderen; want hij sprong weder uit de schuit, gaf den ongelukkigen dwerg een' verschrikkelijken vuistslag in het gezigt, greep hem bij den kraag en sleepte hem voort in de rigting naar het huis. In minder dan drie minuten keerde de Guerilla terug en droeg een der vermiste riemen in de hand, daar hij zich waarschijnlijk den tijd niet gegund had den tweeden te zoeken. Hij schoof de schuit er mede voort, en weinige stooten van zijnen krachtigen arm waren genoeg om haar nabij den anderen oever te brengen. Aan eenen inham der ondiepe rivier, waarheen hij stuurde, gekomen, matigde hij zijne vaart.
‘Quien vive?’ (wie daar?) vroeg hij op vasten maar voorzigtigen toon.
‘Raposo,’ (een vos) klonk het antwoord.
De kiel van het vaartuigje knetterde op het zand van den oever. Een man, digt in zijnen mantel gehuld, sprong binnen boord, en in weinige seconden was de schuit en hare bemanning weder aan den Spaanschen oever der Bidassoa. De boot werd vastgebonden, en de beide manspersonen gingen naar de herberg.
De nieuw aangekomene wierp zijnen mantel af, zette de dievenlantaren, die hem tot het geven zijner seinen gediend had, neder, trok eene bank aan den haard, rakelde het in asch vervallen vuur op en ging toen zitten, zijne in zware, met water doortrokkene en met slijk overdekte laarzen geschoeide voeten naar de verwarmende vlam uitstrekkende. Het was een man van ongeveer vijftig jaren, met sterkgeteekende gelaatstrekken, die inzonderheid de uitdrukking van moed en vast besluit droegen; zijne kleeding was eenvoudig, in stof noch maaksel schitterende. Nadat antonio de deur zorgvuldig gesloten en gegrendeld had, naderde ook hij het vuur en plaatste zich tegenover den vreemdeling, wiens loerende blik de kamer rondzwierf.

{==542==} {>>pagina-aanduiding<<}

‘Zijt gij alleen?’ vroeg de aangekomen vriend. ‘Waar is jose miron?’
‘Smokkelt tabak naar Frankrijk,’ was het antwoord.
‘En zijn zoon?’
‘Die is niet best gemutst en heeft zijne biezen gepakt. Gij kunt vrij spreken, Senor L***. Wij hebben geenen luisteraar te vreezen. Gaat alles nog goed?’
‘Beter dan wij immer verwachten konden,’ hernam de ander. ‘Hij is te Aspeitia, heeft slechts weinige soldaten tot bedekking en acht er zich zoo veilig, alsof hij op den troon te Madrid zat, met een regement lijfgarden, als wacht, aan de deuren van zijn paleis. Waarschijnlijk verheugt hij zich in het blijde vooruitzigt van hetgeen men om zijnentwil zal ondernemen. Hoe zal hij niet verwonderd staan, als hij ons morgen in zijn kwartier ziet treden; want morgen nacht moet het gebeuren, antonio. Wij hebben geen' tijd te verliezen.’
‘En waarom doet het dan de Generaal niet?’ vroeg de Guerilla. ‘Welke reden kan hij hebben, om zulk eene gelegenheid te verzuimen?’
‘Ba!’ riep de ander, verachtend, ‘de Generaal! Het is de zaak uwer Generaals en officieren niet, eenen oorlog te doen eindigen, die hun geld en bevordering belooft. Toen ik hem ons plan ontdekte, noemde hij mij een' gek, gaf mij te verstaan, dat hij mij voor een' spion hield, en beval mij, de provincie te verlaten. Ik liet het mij niet tweemaal zeggen, maakte dat ik naar Frankrijk kwam, en zoo ben ik dan nu hier. Maar wij kunnen het ook zonder hem uitvoeren, antonio. Morgen avond, een uur na zonsondergang, ben ik met de twee zeilbooten bij St. Sebastiaan. Ik hoop, gij en uw volk zult dan gereed zijn, daar bij ons te komen.’
‘Het is een gewaagd stuk,’ zeî de Guerilla bedenkelijk; ‘maar, zeker, het loon is ook wel eenig gevaar waard. Gelukt het, dan moeten zij, minst genomen, mij tot Generaal en u tot eersten Minister maken; want dan hebben wij meer uitgeregt als al hunne Ministers en Generaals immer in staat geweest zijn uit te regten. Santissima Virgen, compadre, (bij de heilige Maagd, kameraad) denk slechts, wanneer gij en ik Z. Maj. uit den eersten slaap wekken, hem op den schouder tikken en zeggen: Prins carlitos...’

{==543==} {>>pagina-aanduiding<<}

‘Zwijg!’ riep L*** haastig. ‘Gij zijt onbezonnen. Het is geen gebruik, namen te noemen.’
‘Geen levend wezen hoort ons,’ gaf antonio ten antwoord; ‘maar, zeker, zwijgen is het parool. Hebt gij mij nog iets te zeggen?’
‘Niets verder,’ zeî L***; ‘vergeet slechts niet: morgen, een uur na zonsondergang.’
‘Ik zal op mijn' tijd passen,’ hernam antonio, ‘en dan - hoezee! een onsje lood in den kop, of de Generaalssjerp om het lijf!’
Dit waren de laatste woorden, welke de twee mannen met elkander wisselden. Beide verlieten het huis. L*** spoedde, op dezelfde wijs als hij gekomen was, naar Frankrijk terug, en antonio trad, nadat hij hem over de rivier gezet had, in eene soort van schuurtje, dat de herberg tot stal moest dienen, en kwam terstond daarna, op een lomp, maar sterk paard gezeten, weder te voorschijn. Hij reed het bergpad op, en was een oogenblik daarna in de duisternis verdwenen.
Naauwelijks weergalmde de laatste hoefslag van zijn paard op den rotsgrond niet meer, of in den hoek van het vertrek, hetwelk de Guerilla en L*** zoo even verlaten hadden, rees, van onder eenen hoop oude zakken en vischnetten, de leelijke gedaante van mateo miron op. Het aangezigt van den knaap was, ten gevolge van den slag, dien hij ontvangen had, met bloed besmeerd; maar, in plaats dat het een gevoel van pijn en misnoegen over de geledene behandeling uitgedrukt zou hebben, glinsterde het door den lach eener toomelooze blijdschap.
‘Aspeitia!’ mompelde hij tusschen zijne tanden, terwijl hij nader bij het vuur schoof en zijne verkleumde, naar klaauwen gelijkende handen over de glimmende kolen hield. ‘Carlitos! - een generaalssjerp! - gekken, die zij zijn! - Antonito, die muilezel, met een generaalssjerp om het lijf! - Die althans heeft de rekening zonder mateo gemaakt, - ja, en zonder de oorvijg,’ voegde hij er bij, terwijl hij zich met de hand over het gezigt streek, dat dik gezwollen was en nog altijd bloedde. ‘Ha, ha, ha - die gekken!’ - En de lamp, die in de pijp flikkerde, geheel uitblazende, stiet de bogcheljoen een' kreet tusschen woede en lagchen uit, en snelde naar buiten.

(Het vervolg en slot hierna.)





{==544==} {>>pagina-aanduiding<<}

Uitwerkselen van den lijfeigendom in Rusland.

In het Gouvernement Twer hield eene rooverbende met ongehoorde stoutheid huis. Zoo talrijk aan manschap als onverschrokken, ja zelfs vermetel in hare ondernemingen, scheen zij met al wat de troepen tegen haar beproefden den spot te drijven, en geheel de naburige landstreek sidderde, wanneer slechts de naam des rooverkapiteins, die kilkoff heette, genoemd werd. Er waren zelfs verscheidene vrij ernstige schermutselingen tusschen der roovers en de soldaten voorgevallen, en steeds hadden deze laatsten het onderspit gedolven. Eindelijk kreeg het te Twer garnizoen houdend regement een' nieuwen kommandant, en nu bekwam al ras de zaak eene andere gedaante. De kolonel wasilkow, die van de onderste rangen af gediend had, was in de laatste jaren, ten gevolge der ongemeene dapperheid, welke hij in den Kaukazischen oorlog had doen blijken, uiterst snel opgeklommen en eindelijk, als belooning der gewigtige diensten, door hem in die bergstreken bewezen, tot overste van het *** regement benoemd, tevens ook opdat hij, in de gemakkelijker garnizoensdienst, van de gevolgen der ontvangene wonden te beter zou kunnen bekomen. Naauwelijks had hij zijnen nieuwen post aanvaard, of hij legde de grootste werkzaamheid aan den dag in het vervolgen der roovers. Behalve zijnen dienstijver had hij hiertoe nog eenen anderen prikkel, die hem aandreef; want toen hij, die zelf in dit gedeelte des rijks geboren was, de ouderlijke stulp weder opzocht, om den geliefden vader, de hem dierbare broeders, welke hij in eene lange reeks van jaren niet gezien had, aan zijn hart te drukken, hen door de fortuin, die hij gemaakt had, te verblijden, hen door het aanbrengen der hun verschafte vrijheid daaraan deel te laten nemen, en aan zijne beminde ouders het genot van een zorgeloos levenseinde te verzekeren, vond hij het huisje afgcbrand, de plaats, waar het gestaan had, verwoest en verlaten, en al de zijnen verdwenen.
De berigten, welke hij in won, gaven allen grond om te denken, dat zijn gezin een offer der roovers geworden was. Hierdoor aangespoord, slaagde hij weldra, ten gevolge zijner zoo krachtdadig als met beleid en voorzigtigheid genomene maatregelen, de roovers in hunne laatste schuilplaats te omsingelen. Het kwam tot een gevecht; de soldaten,

{==545==} {>>pagina-aanduiding<<}
door kolonel wasilkow in persoon geleid, vochten met bedaarden maar onverzettelijken moed, de roovers met de wilde woede der wanhoop; zij boden den hardnekkigsten tegenstand, maar eindelijk moesten zij voor de overmagt van getal en geregelde taktiek bezwijken, en de weinigen, die niet gesneuveld waren, werden gevangen genomen. Onder deze gevangenen was ook de hoofdman der bende. Toen nu deze voor den overste gebragt werd, ging te gelijker tijd uit beider mond de kreet op :‘Mijn vader! - mijn zoon!’ - Vreeselijk was bij wasilkow de worsteling tusschen kinderlijke liefde en pligt van den staatsbeambte; eindelijk behield deze laatste de overhand: de overste gaf de door hem gevangene roovers, waaronder, behalve zijn' vader, ook nog twee zijner broeders waren, aan de bevoegde regtbank over, snelde toen naar zijne woning en joeg zich een' kogel door den kop. - Het lot van dien dapperen officier werd te meer beklaagd, toen het onderzoek deed blijken, dat zijn vader niet dan door de mishandelingen van den edelman, wiens lijfeigene hij was, tot het rooverleven gedreven was geworden.

De Islam en het summier proces.

Kolonel charles white verhaalt, in zijne Three Years in Constantinople, het volgende, onder de regering van Sultan abdul-hamid gebeurde voorval:
Toen eens op zekeren dag de Grootvizier in zijne raadzaal zat, verlangde een Christen voor hem toegelaten te worden, onder voorgeven, dat hij tot den Islam wilde overgaan. Voor zulk een voornemen kon de Grootvizier het oor niet sluiten, zoodat de vreemdeling binnengelaten werd, zich ter aarde wierp, en verklaarde, dat hij besloten had de dwaalleer van het Christendom af te zweren en het eenig ware geloof te omhelzen. Nadat de Vizier den man en geheel zijn voorkomen scherp in het oog genomen had, hernam hij, dat zulk een gewigtige stap een rijp beraad vereischte; dat, zoo hij den Islam alleen daarom belijden wilde, wijl hij hoopte daarin genietingen te erlangen, die zijn eigen kerkgeloof hem verbood, hij zich zeer bedrogen zou vinden. ‘Is echter uwe bekeering opregt,’ voegde de grootambtenaar er bij, ‘zoo zult gij gewis in deze wereld

{==546==} {>>pagina-aanduiding<<}
geluk vinden en, met Gods hulp, in de andere uwe ziel gered hebben.’ De verzoeker gaf duizend verzekeringen zijner opregtheid, en verzocht om verlof, zijn geloof onverwijld te mogen afzweren en tot de overige formaliteiten toegelaten te worden. ‘Geduld! geduld!’ hernam de Vizier; ‘de zaak heeft zulk eene haast niet: het paradijs blijft u, Gode zij dank, verzekerd, indien gij het waardig zijt, en zijt gij zulks niet, zoo is het voor u nog altijd gewin, het tegenovergestelde lot zoo lang mogelijk te ontgaan. In de eerste plaats zeg mij, wie en wat gij zijt, ten einde wij over uwe bevoegdheid kunnen oordeelen.’ De ander verklaarde hierop, dat hij van geboorte een Pool en van beroep schoolmeester was; dat hij door de dwingelandij van eenen edelman, die zijne zuster onteerd en hemzelven vervolgd en tot den bedelstaf gebragt had, gedwongen was geworden de vlugt te nemen; daar hij nu gezien had, dat regt en waarheid in Polen onder Christenen niets golden, had hij besloten een geloof aan te nemen, welks grondslagen deugd en braafheid waren. Na eene wijl gepeinsd te hebben, hervatte de Vizier: ‘Welaan dan, wij zullen u eenen onderwijzer geven, om u in het geloof en de gebruiken van den Islam te onderrigten. Kom over twee maanden weder tot mij, en is dan uw voornemen nog hetzelfde, Inschallah, zoo zal geschieden gelijk gij verlangt.’ - Naauwelijks was de man vertrokken, of de Vizier zond eenen dragoman naar den Russischen gezant, om aan dezen het geval mede te deelen, en hem te verzoeken, nopens de vroegere levensbijzonderheden van den aspirant-renegaat onderzoek te laten doen. Toen de gestelde twee maanden verloopen waren, verscheen de Pool, met den Mollah, die hem onderwezen had, weder voor den Vizier, steeds volstandig in de begeerte om het geloof van den Profeet te mogen belijden. Nadat
hij dit besluit met luider stem en vasten toon en houding verkondigd had, zeî de Vizier tot hem: ‘Luister naar mijne waarschuwing! Volvoert gij uw voornemen en gebeurt u naderhand iets, het zij goed het zij kwaad, zoo is het te laat uw woord weder in te trekken. Zijt indachtig, dat, eenmaal een Moslem geworden, u geene andere bescherming overblijft, dan de wet van den Islam. Er moge komen wat er kome, gij moet u aan de gevolgen daarvan onderwerpen.’ - ‘Ik ben bereid,’ hernam de ander; ‘doe mij de veiligheid en bescherming geworden, welke uwe

{==547==} {>>pagina-aanduiding<<}
wet den geloovigen verleent; het overige kome over mijn hoofd!’ - ‘Het zij dan alzoo!’ hervatte de Vizier. Men riep eenen Imam; de Pool legde zijne geloofsbelijdenis af, en werd verklaard een Moslem te zijn. Het overige der ligchamelijke plegtigheid werd vervolgens ook aan hem voltrokken. Nu wenkte de Vizier met de hand, en de nieuwbekeerde, nadat hij eene beurs geld ten geschenke ontvangen had, kreeg bevel zich te verwijderen. Vóór hij echter de trappen der voorzaal bereikt had, gebood men hem neder te knielen. Hij wist niet waarom, maar het geheim werd hem weldra op de ontzettendste wijze ontraadseld. Drie of vier Tschauschen traden toe, grepen zijne handen, bonden die op zijnen rug, een scherpregter verscheen, en het hoofd van den renegaat rolde op den grond, alles in minder tijd dan vereischt wordt om het neder te schrijven. Het lijk werd op de straat gesleept, het hoofd hem onder den regter arm gelegd (bij ongeloovigen legt men het tusschen de beenen) en het volgende verklaarschrift aan het ligchaam gehecht: ‘Achmed-hodscha, van geboorte een Pool en Christen, nam het ware geloof aan, om op deze wijs de straf te ontgaan, welke hij door moord en andere misdaden in zijn vaderland verdiend had. Edoch, Gods oog is overal. Terwijl hij onze heilige leer tot dekmantel gebruiken wilde, om daarachter zijne slechte levenswijze voort tezetten, verviel deze booswicht in de handen der geregtigheid, welke hij elders ontvloden was; zijne straf was regtmatig. Dit is zijn lijk.’ - Zoo 't schijnt waren er van den kant der Russische ambassade navorschingen gedaan, die op eene onwedersprekelijke wijs hadden doen blijken, dat de man een boosdoener en slechts bij toeval aan den dood door beulshanden ontkomen was. Dit van al de vereischte bewijsstukken verzeld berigt had het hierboven vermeld
summier proces ten gevolge gehad.

Aan een' jeugdigen vriend, ter gelegenheid van het examen der staatscommissie. (*)


Toen gij, mijn jonge vriend, mij buiten kwaamt bezoeken, 
Vervolgde u 't spooksel, dat beangstigde Eerzucht heet. 
(Dat spooksel zweept de jeugd, en poogt haar te verkloeken, 
Maar openbaart haar aan zichzelve, en wat zij weet.) 

{==548==} {>>pagina-aanduiding<<}

De Vriendschap, hoe opregt, spilde u vergeefs haar gaven; 
Natuur, hoe schoon, bood vruchtloos u haar' rijkdom aan: 
Hoe kondt ge u aan de bron van beider gunsten laven? 
Uw regters zaagt ge alom, gereed ten vonnis, staan!... 
In 't eind, de stond is daar! Nu moet, nu zal het blijken, 
Of 't pad, dat gij u koost, u leidt naar hooger doel; 
Of distel, dan laurier, om uwe kruin zal prijken: 
Hoe pijnlijk spant de kans het ouderlijk gevoel! 
Hoe deelen allen in die spanning der verwachting! 
‘Te zijn of niet te zijn,’ is thans voor u het woord. 
Van waar de troost ontleend, of zelfs de leedverzachting, 
Wierd andermaal de stem, die buitensloot, gehoord?... 
Triomf! gij keerdet uit den kampstrijd als verwinnaar! 
Wat blijdschap ziet ge uzelv', uw maagschap thans bereid! 
Zoo keert tot zijne bruid de eens afgewezen minnaar, 
En sluit het schoonst verbond voor tijd en eeuwigheid! 
Geluk, mijn jonge vriend, met uw behaalde zege! 
Vind' Themis, uw meestresse, in u haar' toeverlaat! 
Zorg, dat haar weegschaal in uw hand steeds eerlijk wege! 
Ruk nooit den blinddoek haar van 't edel, fier gelaat! 
Maar bovenal verzell' de kloekste vlijt uw schreden, 
Daar nog een steile berg u van het einddoel scheidt! 
Denk, dat ge 't voorportaal nog slechts zijt ingetreden, 
Dat tot het heiligdom van Pallas' tempel leidt! 


Twee puntdichten.


	De ongelukkige.
A. 
Ik, arme, ik ben tot ongeluk geboren! 
Verwanten, vrienden, 'k heb het all' verloren; 
Ik ben alleen. 
B. 
Hoe! stierven ze allen te gelijk? 
A. 
Zij leven, maar - zij werden rijk! 


	De kranke lichtmis.
De Kranke. 
'k Ben krank, heer arts! 
De Arts. 
Schep moed, mijn vriend; op uwe jaren 
(Gij telt pas veertig) kan Natuur nog wond'ren baren; 
Zij heeft nog levenskracht. 
De Kranke. 
Och, dokter, geef gerust me een dubbeltal van jaren; 
Ik leefde dag en nacht! 



{==549==} {>>pagina-aanduiding<<}

Mengelwerk.

De krui-wagen.


Hier moet de leser doen, gelijck de kieckens drinken, 
Dat is op yeder woort een lange wijle dincken: 
Hier moet de leser doen, gelijck het schaepjen eet, 
Dat nimmermeer en swelght dan nae den derden beet. 
 
cats. 


Als ick mij over straet bij wijlen gae vertreden, 
Daer yder komt gegaen, of haestigh komt gereden, 
Dan neem ick mijn gemerck op wat mijn oogh oock vint, 
Op 't woelen van het volck, op 't spelen van een kint. 
Ik let op elcks bedrijf. Geen jongen kan er krijten, 
Of 'k luyster naer 't gekrijt. Geen hont kan honden bijten, 
Geen kat met hoogen rugh krabt spouwent van sich af; 
Of 'k soeck, wat aen het beest hiertoe een reden gaf. 
Wat oock het oogh magh sien, daer blijft mijn oogh aen hangen. 
Wat oock het oor verneemt, dat soeckt mijn oor te vangen. 
Geen looper in de stat, geen dienaer van den Raet, 
Geen metser aen het werck, geen slijper van de straet, 
Geen dienstmaeght op de stoep, geen kijcker voor de glasen, 
Geen schooljeught uytgestormt om in de buyrt te rasen, 
Geen roeper van de merckt, geen roerder van de trom, 
Geen leser voor 't stat-huys, geen statigh klockgebom, 
Geen bons van 't ledig vat, geen raat'len van den wagen 
Of 't leyt mij al te mael tot veelderhande vragen. 
Het boeyt mijn oogh en oor. Het geeft mij denckens-stof. 
Het leyt tot ergernis, of tot des Heeren lof. 
Wat oock het oogh magh sien, wat oock het oor magh treffen, 
Het heeft wat ons het hert kan roeren of verheffen. 
Het weckt een diep gepeys. Daer ligt een voedsel in, 
Of voor de vreese Godts, of voor de menschenmin. 
Daer is nogh bovendien wat kennis kan vermeeren, 
En menigh nutte les vol wijsheyt uyt te leeren. 
Noyt een soo vreemt bedrijf op 't gantsche wereltront. 
Daer niet het vorschent breyn yet uyt te leeren vont. 

{==550==} {>>pagina-aanduiding<<}

Soo was ick onderlest ter hooftstat heen getogen; 
Daer vont ick veelderley voor ooren en voor ooghen. 
Want waer ick henentoogh, oft' in mijn leven quam, 
'k Vont des al niet te min geen stat als Amsterdam. 
Ick sagh er drock bedrijf - de loopers aen het loopen; 
De venters aen den schreeuw; de koopers aen het koopen; 
De wandelaers op 't pat; en aen den buytenkant, 
De sjouwers aen den wal, de scheepsliên in het want; 
De borgers in den weer; de jongens aen het woelen; 
De kinders bij de vleet, vóór 't school-uyr, aen 't krioelen; 
De sleepers aen den gangh; de peerden aen den treck; 
De beursliên op den draf, als dreyghd' er broots-gebreck. - 
Die stat is - dacht mij toen - een werelt op sich selven. 
Wie hier maer mercken wil, vint schatten op te delven 
Voor wijsheyt en voor deught, voor 't proeven van de list; 
't Is hier wel eyghen schult, als men hier leeringh mist. 
Mijn grage geest althans, gewend om op te mercken, 
Vont hier een open velt en kost om sich te stercken. 
Ick sagh op 't geen er was; ick peysd' op 't geen ick sagh, 
En vroegh, met stillen mont, of daer geen les in lagh. 
Ick socht het oogh-gemerck van elcks bedrijf t'ontdecken, 
En daer sich 't slim bedrogh gingh aen mijn oogh onttrecken, 
Daer peysd' ick op het stuck en trock er, tot besluyt, 
Nogh veelderhande soort van nutte leering uyt. 
 
Soo viel het op een dag, dat ick, vermoeyt van 't kijcken 
En van het diep gepeys, gingh in mijn kamer wijcken. 
Reets was ick op de stoep, en des al niettemin, 
Daer deed ick nogh een vont, daer deed ick nogh gewin. 
Daer sagh ick, wat mij nogh voor mijnen geest blijft sweven, 
En wat mij levenslangh sal stof tot dencken geven. 
Daer leerd' ick wat en mij, en u, en yeder man, 
Soo langh de werelt staet, van dienste wesen kan. 
Hoort vrienden! wat ick sagh. Ick gae het u vertellen, 
En wilt daerop uw hert, jae heel de siele stellen! 
Ei! hoort het met gedult, wat mij te voren quam, 
En wat mijn oogh er sagh, en wat mijn oor vernam. 
 
Te weten - eer ick nogh ter deur was ingetreden, 
Soo sagh ick nogh eens ront naer wie er quam gereden; 
Naer wie er quam gegaen; naer wat mijn oogh maer vont; 

{==551==} {>>pagina-aanduiding<<}

Naer al het woeligh volck: En op dien eyghen stont, 
Soo quam daer, van de merckt, waer's daeghs de jongens gooyen 
En kaetsen met den bal, een kruyer aengekrooyen; 
Sijn wagen, wèl belaen en byster swaer bevracht, 
Liep efter ongemerckt en rolde wonder sacht. 
Het voertuygh volgetast, de swaer beladen wagen, 
Scheen lijckewel geen vracht in sijnen schoot te dragen. 
De man verstont sijn werck, soo krooy hij rustigh voort; 
Geen piepen van het rat werd over straet gehoort. 
Soo gingh hij sonder leet. Geen uytloop van de buyren 
Gaf aan de buyren stof om door het raem te tuyren. 
Van jongens geen geroep; van honden geen gebas; 
Niet een die over straet den man tot hinder was. 
Geen peylder aen de poort had naer de vracht gekeken. 
De man, een rap gesel, was rustigh voortgestreken, 
Tot hij ten langelest 't logijs genadert quam, 
Daer 't heerschop van dat spul al drae sijn intrek nam. - 
Nogh bleef de lincker staen, om op sijn fooy te wachten, 
Toen een van sijn bedrijf, mee kruyer van de vrachten, 
Maer minder sneegh van aert, gelijck ick drae vernam, 
Denselfden wegh gegaen en aengekrooyen quam. 
Maer wat een groot verschil! Die man scheen met sijn kruyen 
De buyrt, de gantsche buyrt, bijeen te willen luyen. 
't Was, schoon hij efter sweegh, of hij al wie daer liep, 
Oft' in de huysen sat, op straet te samen riep. 
Want siet! dat wagenrat deet, bij het ommedrayen, 
Niet als vervarelijck te piepen en te krayen; 
Het maekte groot geraes, het gaf een schril geluyt, 
Het schreeuwde door de straet, met bijster fel gefluyt. 
En toch - bij al 't geraes, de wagen, 't was aan 't wercken 
En 't hobb'len van het wiel, voor yeder klaer te mercken, - 
De wagen evenwel, schoon wonder hoogh gebult, 
Was des al niettemin met ligter waer gevult. 
Hij droegh in sijnen schoot, ei wilt er eens naer raden! 
Wel - vraeght gij - had die man niet aen de munt geladen? 
Hielt dat niet wonder in, van koffers swaer en vol? 
Of was het veel geschreeuw en efter weynigh wol? 
Hoort vrienden! 't Was een vracht, die niet en deet als bommen. 
Die man, bij al 't geraes en krooy geen groote sommen. 
Hij krooy - wie raedt het niet, wat hij geladen had? 
Hij krooy als vracht - een groot, maer hol en ijdel vat. - 
Wat kan een kleyn versuym al dikmaels groot berouwen, 

{==552==} {>>pagina-aanduiding<<}

Wat kan het groot verdriet in dese werelt brouwen! 
Wat baert een nietigh dingh, een piepent wagenrat 
Bij wijlen al misbaer en onrust in de stat! 
Wat oploop in de buyrt; wat kijckers voor de ramen; 
Wat booyen aen de deur, die uytgeloopen quamen! 
Niet een die niet en stond en naer den wagen keeck; 
Niet een die niet op sijd en voor den oploop weeck; 
Een oproer evenselfs scheen in de straet geresen; 
Van jongens geen gebreck, die met de vingers wezen, 
Die swierden om den man, hoe 't oock den man verdroot, 
Die floten om het seerst, gelijck de wagen floot. 
Maer wat het errigst was, als leege vaten plegen, 
Soo' stont het rijsigh vat sich stadigh te bewegen; 
Het helde heen en weer, bij 't horten van het wiel, 
Tot dat het over kant en op de steenen viel. 
Dat gaf een swaren bons; dat deet de kinders schreeuwen; 
Die songen een hoesee! Dat deet de jongens kreeuwen; 
Die vochten onder een, gelijck het veeltijts gaet, 
Wie of het bomment vat sou rollen over straet. 
Daer gingh het leven aen. 't Was of de wilde baren 
Der opgezette see door 't duyn gebroken waren. 
't Was of een legermacht, met felle trommelslagh, 
Ter stat was ingestormt; 't was of op kermis-dagh 
Een Afrikaensche leeu, uyt een der beesten-spullen, 
Een uytwegh had gesocht en door de stat liep brullen; 
Al wie daer quam gegaen, die vluchtte voor 't geroep, 
Of d'open winckels in of op een hoogen stoep. 
De kruyer onder dies aen 't vloecken en aen 't klagen; 
Die stoof de linckers na en deelde felle slagen 
En stooten, om sich heen, aen d'achterblijvers uyt. 
En toch het was om sonst. Hij miste sijnen buyt. 
De gaauwsten van den hoop, de rapsten van de bende 
Die waren metter haest de gantsche straet ten ende. 
Daer kreegh het vat een stoot; daer wendde heel de vracht, 
En liep toen van den wal tot in de diepe gracht. 
De wagen onderwijl was in de steeck gebleven; 
Daer hadden metter haast de jongens om gekeven, 
Gevochten evenselfs - tot een, van meerder kracht, 
Dien, met een' van sijn maets, als koopwaer, had bevracht. 
De goffert voor sich selfs die wilde kruyer wesen. 
Daer quam van stonden aen het oud geraes geresen. 
Daer kraayde weer de spil, bij 't draayen van het rat, 

{==553==} {>>pagina-aanduiding<<}

Daer floot het schrilder nogh dan 't eerst gefloten had. 
De lincker krooy sijn best en roerde beyde beenen, 
Soo dat hij metter haest was uyt het oogh verdwenen. 
Daer stont de kruyer toen; daer stont hij vol van nijt; 
Hij was de gantsche vracht en oock sijn wagen quyt. 
Hoe dat hij tieren mocht, geen tieren mocht hem baten; 
Geen dreygen wert gehoort. Te loopen achter straten, 
Te soecken waer 't gespuys sijn wagen henen brocht; 
Siet daer al wat hem restte of hij dien vinden mocht. - 
Sijn macker aen mijn sij, was, soo als mackers plegen, 
Wel met sijn maet begaen, maer had noghthans geswegen; 
Tot hij ten langelest, met drift, dat swijgen brack, 
En op een barschen toon, als tot sich selven sprack: 
Wel! wat een lomp bedrijf! wie krooy oyt leege vaten? 
Die laedt men op een slee, of rolt men langhs de straeten. 
Of krijght men die tot vracht, wie op sijn saken past, 
Die bint se met een tou op sijnen wagen vast. 
Wat kruyer weet het niet - wat ligt is dient gebonden, 
Of 't hobbelt tot het valt - en wort op straet gevonden. 
Wat kruyer weet het niet, wat wèl gevult is staet, 
Of ligt daer rustigh neer, en rolt niet over straet. 
'k Heb in mijn leven oock wel ligt gerey gekrooyen; 
Maer noyt en had ick last van borgers of van booyen; 
Want sie! ick heb daerbij noyt yemants oor geplaeght; 
En noyt met sulck geraes de buyrt te hoop gejaeght. 
De bottrick die hij is! wil hij een kruyer heeten? 
En gaet hij soo te werck? Een kruyer dient te weten: 
Dat - smeert hij d'ijs'ren as van sijnen wagen niet, 
Soo maeckt hij groot misbaer; soo raeckt hij in 't verdriet, 
Daer staet hij nu berooft en hoort de luyden mallen; 
Daer staet hij nu en tiert; 't en baet hem niet met allen; 
Daer staet hij nu bekaayt, van yeder een begeckt; 
Niet een die sich sijn leet meedogent aen en treckt. 
Het is sijn eyghen schult; hij moogh hier wijsheyt leeren; 
Hij moogh na desen d'as van sijnen wagen smeeren; 
Dan kruyt hij al de vracht, als een voorsichtigh man, 
Die rustigh langhs den wegh sijn wagen kruyen kan. - 
Is hier - soo dacht ick toen - is hier geen les te leeren? 
Ligt daer geen wijsheyt in voor borgers en voor heeren? 
Soo peysd' ick - en aleer ick tot de slotsom quam, 
Soo viel het dat mijn oor, wat ick hier meld, vernam. 
Een buyrman naest de deur stont tot sijn soon te spreken; 

{==554==} {>>pagina-aanduiding<<}

Hij scheen met hoogen ernst den jongen voor te preken; 
Hij sprack, naer ick verstont, van 't voorval met het vat, 
En van den kruyerman, en van het schreeuwend rat; 
Hij sprack voor 't open raem; hij sprack voor yeders ooren; 
Hij sprack met luyde stem, soo dat ick 't al kon hooren. 
Mijn soon! soo sei de man - Ei sie hier over straet, 
Als laest gij 't in een boeck, hoe 't in de werelt gaet. 
Wie op sijn saken past, die siet het werck gelucken; 
Wie niet en overleyt, die siet het al mislucken; 
Geen felle leeuwen-moet, geen woeste peerdenkracht, 
En baett' oyt eenigh mensch, soo hij niet na en dacht. 
Gij, peys altijt vooruyt, hoe best het werck te schicken; 
Wie 't doelwit treffen wil, moet op het doelwit micken. 
Een geestigh overlegh dat maeckt de swacken sterck, 
Een geestigh overlegh dat is het heele werck. 
Ei neem een goet gemerck! wil van die kruyers leeren, 
Wat u uw leven langh uw sielrust kan vermeeren. 
Versin eer gij begint en schik uw saken wèl; 
Soo smaeckt gij soete rust; soo sijt ge een rap gesel! - 
Maer verder, lieve soon! als gij in later tijden, 
Bij 't wisselen van 't lot, in tegenspoet of lijden, 
Eens anders hulp behoeft; ei stel u voor, mijn kint! 
't En is niet enckel vreught, wat m'in de werelt vint. 
De voorspoet kan vergaen. Daer kunnen bange dagen 
Met veelderhande leet, met alderhande plagen, 
Voor u aenstaende sijn. Wel! als gij dan bedroeft, 
Van alle kant bestormt, eens anders hulp behoeft, 
Of voorspraeck noodigh hebt, om niet te sijn vergeten, 
Om niet te sijn miskent, - soo dient gij wèl te weten, 
Tot wien gij toevlugt neemt: soeckt dan een deftigh man, 
Die 't ambacht goet verstaet en handigh kruyen kan. 
Jae! 't is eens soo gestelt - een kruyer moet er wesen; 
En die een kruyer mist, al wort hij oock gepresen 
Door al wat oordeel heeft, om wijsheyt en om deught, 
't Is wonder soo hij sich oyt in sijn lot verheugt. 
Soeckt gij het daer, mijn soon, en wilt u des noyt schamen! 
Neem vrij uw toevlught oock, waer and'ren toevlught namen; 
Alleen, wees op uw hoede. Voeght u tot brave lien, 
Die niet op slim bejagh, maer op den Hemel sien. 
En voeght u nimmermeer tot trotschaerts of tot dwasen, 
Want beyder wagen schreeuwt de kijckers voor de glasen. 
De dwaes die kalt er af, oock sonder dat men 't vraeght, 

{==555==} {>>pagina-aanduiding<<}

Soo datter drae de buyrt, de gantsche stat, van waeght. 
De trotschaert swijghttet niet; hij wil vermogent heeten; 
Het brant hem in de keel; de werelt moet het weten; 
Hij roemt en stoft er op - al baert het u verdriet - 
Hij helpt u om sich self, uw leet en deert hem niet! 
Gij efter van uw kant, en wil het noyt verswijgen; 
Opdat al wie u helpt, van u sijn lof magh krijgen; 
En boven alles sorgh, tot wien g'oock immer gaet, 
Dat wie u kruyen wil, geen bomment vat en laedt. 
Soeck hiertoe, lieve soon! in uwe jonge jaeren, 
En kennis op te doen en wijsheyt te vergaeren. 
Leer met een staghen ernst; leer met een noeste vlijt; 
Leer wat gij leeren meught; - leer woeck' ren met uw tijt; 
Leer nogh van stonden aen den Heere Godt te vreesen, 
Te minnen boven al; dan meught gij seker wesen - 
Dat, keert al eens het lot, en mist ge al eens uw wit, 
Gij efter veyligh op den besten wagen sit. - 
Leer, wat ick bidden magh, in tijts den hooghmoet haten; 
Leer gantsch ootmoedigh sijn; dat sal u kunnen baten; 
Dat geeft een groot gewin, in voor- en tegenspoet; 
Dat brenght meer sielrust aen, dan eer of magtigh goet. 
Wie tijdigh heeft geleert, den hoogmoet t'onderdrucken, 
Die sal daer levenslangh de schoonste vrucht van plucken; 
Dien smaeckt het dubbel soet, wanneer hij vreughde smaeckt; 
Dien valt het niet soo swaer, wanneer daer droefheyt naeckt; 
Al lijdt hij eenigh quaet, dat niet en is te mijden, 
Geen bijtent leetgevoel vermeerdert hem het lijden; 
Geen morrent ongeduld, dat maer van 't onreght spreeckt, 
En 't onheyl nogh verswaert, en 't op sich selven wreeckt, 
Geen fel gekrenckte trots, die altijt nieuwe sonden 
En nieuwe wroegingh baert, sal hem te dieper wonden; 
Hij draeght met lijtsaemheyt wat hem te voren quam; 
En denekt aen Godt den Heer, die 't alles gaf en nam. 
Ei soeck naer dit bestaen! wil sulck een hert verwerven! 
Soo sult ge in voorspoet vreught en troost in droefheyt erven; 
Soo sult gij, hoe 't oock gaet - als gij op 't open velt, 
Der wijde werelt oyt uw sinnen hebt gestelt 
Op ick en weet niet wat, dat, naer u dacht, aen 't leven, 
Voor u en al uw huys, kon rust en vreughde geven, 
Soo sult gij, schoon uw hoop in roock en damp verdwijn', 
Niet moedeloos en kleyn, niet ongeluckig syn. 
Al viel 't dan oock, mijn kint! dat gij eens anders wagen, 

{==556==} {>>pagina-aanduiding<<}

En nogh een's anders tuygh, vóór u saeght henenjagen; 
Dat gij door and'rer spoet of meer geslepen list, 
U saegt terug geset - sóó dat g'uw doelwit mist; 
Ja! moght het al eens sijn, dat gij, bij 't sterrick horten 
En 't stooten van het wiel, eens over sij moght storten; 
Soo sal 't u, hoe 't oock gaet, al schreeuwd' oock al het rat; 
Niet gaen, uyt eygen schult, als met het bomment vat. 
Het ongeval moogh dan de booyen op de stoepen, 
De kijckers voor het raem, de buyrt te samen roepen; 
Niet een, die spotten sal! want wie verachting maayt 
Heeft wel, met eygen hant, daer 't onkruyt toe gesaayt. 
Wie sich te stout verhief op tytels oft' op namen, 
Daer bott'ricks evenselfs wel mee te proncken quamen; 
Wie altijt boven aen en d'eerste wesen wou, 
Die vint geen deerenis, al komt hij in den rou. 
Wie sich hoveerdigh draeght, dien gaen de luyden haten; 
Dien, komt hij in 't verdriet, dien sal m'in 't onheyl laten. 
Dien mensch beklaeght men niet. Men siet sijn leet, en fluyt 
En jouwt en ginnegapt en lacht hem dapper uyt. 
Maer wie ootmoedigh was, dien sal m'in quade dagen 
Het droevigh ongeval meewarigh helpen dragen. 
Wie reght ootmoedigh is, die wort in sijn verdriet 
Niet liefdeloos bespot; dien mensch en haet men niet. 
Wie reght ootmoedigh is, dien sal men eer beminnen, 
En helpen wat men kan, op dat hij vreught magh winnen; 
Wie reght ootmoedigh is, dien gunt m' een beter lot, 
En wat nogh meer beduyt, die is een vrient van Godt! - 
Of soo eens over u de Heer oyt mogt gehengen 
U tot een hooger staet, in 't vaderlant, te brengen, 
Soo dat Hij u een lot in dese werelt gunt, 
Daerbij gij op uw beurt een ander helpen kunt; 
En komt een deughtsaem mensch dan oyt uw hulp te vragen; 
Soo weyger hem geen hulp; maer neem hem op uw wagen; 
En kruy hem met beleyt: alleen denck aen het vat, 
Dat hol en ledigh was; denck aen het piepent rat! 
En moet gij dan, mijn soon! uw invloet oyt besteden, 
Om bott'ricks voor te staen, opdat se een ambt bekleeden; 
Soo legh se toch in tijts en stevigh aen den bant, 
En houdt des kruyers les gestadigh bij der hant: 
‘Wat kruyer weet het niet, wat ligt is dient gebonden, 
Of 't hobbelt tot het valt, en wort op straet gevonden. 
Wat kruyer weet het niet, wat wèl gevult is staet 

{==557==} {>>pagina-aanduiding<<}

Of ligt daer rustigh neer, en rolt niet over straet.’ 
Opdat gij, wat g' oyt kruyt, uw saken soo meught schicken, 
Dat gij geen rustigh man, geen gantsche buyrt verschricken, 
Geen oploop in de stat, geen moetwil bij de jeught, 
Geen ergernis in 't lant, geen droefheyt wecken meught; 
Want valt die waer in 't oogh, soo gaen de luyden kijven; 
Geen die rechtschapen is, sal sonder sonde blijven; 
Geen die regtveerdigh denckt, geen enckel eerlick man, 
Die dat bedrijf aenschouwt, en daerbij swijghen kan. 
Moet g' oyt dat quaet begaen - ei maeck het noyt nogh erger; 
En wordt daerbij geen dreg, geen ombeschaemde terger, 
Geen plaeg-geest voor het volck; geen duyvel voor de lien, 
Die toch met weenent oogh op 't schreeuwent onrecht sien. - 
Maer eer ick hier van swijg' nog heb ick in mijn herte, 
Te wijsen op een bron van veelderhande smerte. 
Mijn soon! mijn lieve soon! ei hoor uws vaders raet! 
Want sie! hij heeft geleert, hoe 't in de werelt gaet. 
Hij soeckt uw heyl, mijn kint! Ei denck er heel uw leven 
En alle dagen aen! Het dient u, om het even, 
Of g' oyt een kruyer soeckt, oft' oock een ander kruyt; 
Ei prent het in uw siel en neem een vast besluyt! 
Uw vader weet het niet, wat u sal wedervaren! 
Maer wil toch t' aller tijt uw siele wel bewaren 
Voor yet, dat eens gewis aen 't schuldig herte knaeght 
En in het stervens-uur met schricklijcke anxsten plaeght. 
Ik spreeck hier van een quaet, dat soms de menschen plegen, 
Wen sij met slim bedrijf, of langs verboden wegen, 
Gaen streven naer een naem, of naer een magtigh goet, 
Sóó dat om hun bejagh een ander 't herte bloedt. 
Ei! wil, meer dan de pest, die vuyghe baetsucht haten; 
Wil schuwen alle winst en mijden alle baten, 
Daer eenigh ander mensch bij lijdt, of recht op heeft; 
Want sie! dat is een quaet daer 's Hemels vloeck aen kleeft! 
Dat quaet heeft menigh een tot swarte gruweldaden 
Vervoert, en even soo met sware schult beladen; 
Tot daden voortgestuwt daervan de menschheyt ijst, 
Daervan men sidd'ren sal, als Godt eens 't vonnis wijst. 
Dat quaet en laet noyt af de menschen aen te porren 
Tot noch al hooger staet; het doet in voorspoet morren; 
Vermits men minder is en oock nogh minder heeft, 
Dan menigh ander mensch, die in de wereld leeft. 
Dat quaet gelijckt een dorst, die noyt en is te stillen, 

{==558==} {>>pagina-aanduiding<<}

Wat stroomen van genot men daertoe moogh verspillen; 
Dat quaet gelijckt een gift, dat in de leden brant, 
En 't bloet aen 't koken brenght, en 't oogh al stracker spant 
Op alles wat het siet. Gelijck de felle krijger 
Die uytsiet naer den buyt; gelijck de wreede tijger 
Die vierooght op sijn proy; soo starooght dan de mensch 
Op altijt hooger goed, als voorwerp van sijn wensch; 
Die wensch wordt haest een drift, die niet en doet als hijgen, 
Om nogh al grooter eer en meerder naem te krijgen. 
Hij, dien dees drift besielt, wort metter haest een man, 
Die niemant voor sich uyt, of naest sich lijden kan; 
Die drift voert tot hoever? 't en is niet te bepalen; 
Ach, dat is met geen pen, naer waerheit, af te malen! 
Dat quaet maekt evenselfs 't sachtmoedigh herte wreet; 
Soodat men eer en pligt en oock sijn Godt vergeet; 
Soodat men er toe komt - om 't geen men soeckt - te stroopen, 
Door anderer gebou eerst listiglijck te sloopen, 
Om dan - als had niet Godt de gruweldaet aanschouwt - 
Te wonen in het huys op and'rer puyn gebouwt. 
Dat quaet - maer 't is genoegh, mijn soon! wil biddent waken, 
Dat ge aen dat duyv'len-werck u noyt mooght schuldigh maken! 
Och sorrich, dat gij soo reghtveerdigh leeft en streeft, 
Dat nyemant over u tot Godt te klagen heeft; 
Dat yeder, die u kent, u desen roem magh schencken, 
Dat gij noyt and'rer eer of goeden naem te krencken, 
Of and'rer soete rust of vreught te storen quaemt; 
Dat gij, met uw gekruy, noyt and'ren yet ontnaemt. 
Soeck kruyers naer Godts hert, en matigh uwe wenschen, 
Kruy met een eerlick hert, voor Godt en voor de menschen; 
Ei hoor nogh eens dat woort: Leer nu en t' aller tijt, 
Leer gantsch ootmoedigh sijn! Dan kost het u geen strijt. - 
De man scheen, wijl hij sprack, tot in de siel, bewogen; 
Sijn toespraeek wert gehet; met opgeslagen ooghen, 
Daer ick een traen in sagh, sprack hij nogh tot besluyt, 
Als bat hij 't in de kerck, dees woorden biddent uyt: 
‘Wil Gij, o Heere Godt! aen al mijn kind'ren geven 
Een eerelick stuck broot, daervan sij konnen leven; 
Een hert dat deught bemint en haeckt naer Christensin; 
Een siel van toren leegh; maer vol van menschen-min; 
Een hert van hoogmoet vrij, opdat het noyt magh jagen 
Naer eer of hoogen staet; maer naer uw welbehagen! 
Ei geef hun, lieve Godt! geluck oft' oock gemis; 

{==559==} {>>pagina-aanduiding<<}

Naer Gij, o Vader! weet, dat voor hen dienstigh is! 
Dan leven sij gerust en door Uw hant beveyligt, 
Dan sterven sij getroost en door Uw Soon geheyligt. 
Dan gaen sij wel gemoet en aen Uw vaderhant, 
Door 't lant van vreemd' lingschap naer 't eeuwigh vaderlant!’ 
 
En daermee heeft de man sijn reden afgebroken. 
Hij had - soo dacht mij - recht en naer den eys gesproken. 
En als ick 't gantsche stuck nogh eens had overdacht, 
Doe heb ick 't metterhaest aldus op schrift gebracht. 
Het was, naer mijn begrip, wel waert te sijn beschreven; 
Het moght aen eenigh mensch nogh nutte lessen geven. 
Geleertheyt houdt et niet - en des al niettemin, 
Het houdt toch ligt een wenck van levenswijsheyt in. 

A.

v.I.




Een wandeltogt door de bosschen van Guiana.

(Uit de Brieven eens Reizigers, den Graaf c. van g.)

Indiana-Essequebo, 29 Aug. 1845. Door een wonder bezit men, aan dit afgelegen oord, papier en stalen pennen, en derhalve wil ik nu ook er het mijne toe doen en trachten u eene beschrijving van mijnen jongsten togt te leveren; terwijl ik hierbij slechts betreur, dat ik mijne pen in armzaligen inkt moet doopen, in plaats van in de gloeijende kleuren der tropische natuur; met andere woorden, ik zou wenschen u al het heerlijke, dat ik gezien heb, zoo levendig te kunnen beschrijven, als het zulks inderdaad verdient.
De vriendelijkheid van zekeren Heer jeffrey te Demerary, die in de binnenlanden van Essequebo eene nederzetting bezit, waar men zich met het vellen van timmerhout geneert, verschafte ons de lang gewenschte gelegenheid, om een' togt door de overoude bosschen van Guiana te doen, en wij verlieten met hem den 21sten dezer de stad. De stoomboot Lady Flora Hastings, een klein en ongemakkelijk ding, bragt ons in twee uren tijds uit de Demerary aan den mond van de Essequebo, eene

{==560==} {>>pagina-aanduiding<<}
zeer eenzelvige, onbelangrijke kustvaart, langs de vlakke, kreupelbosch- en moskietenrijke oevers der zee. Ons gezelschap bestond eeniglijk uit planters en zoodanige lieden, die op de plantaadjen zaken te verrigten hadden, en was, over het geheel genomen, niet kwaad; inzonderheid behaagde mij de gulle gastvrijheid, met welke de meesten hunner ons, onbekende vreemdelingen, op hunne goederen noodigden; eene vriendelijkheid, van welke wij evenwel voorshands geen gebruik konden maken. De mond van de Essequebo is 30 Eng. mijlen breed; en ik geloof derhalve, dat de vertelling van de onafzienbare breedte van den Maragnon, wiens oevers, zegt men, uit het midden van den stroom niet gezien kunnen worden, ook op deze rivier van toepassing zou zijn, wanneer niet reeds de eilanden in haren mond alle overzigt onmogelijk maakten. Deze eilanden zijn namelijk het Leguan-, Wakenaam- en Tijger-eiland, die naast elkander liggen; terwijl daarachter, digt aan de uitstrooming, nog het Varkenseiland en nagenoeg driehonderd kleinere geteld worden. Eenen halven dag lang kruisten wij tusschen al deze eilanden rond, om passagiers aan de daarop liggende plantaadjen uit te zetten, en erlangden dus een tamelijk volledig gezigt van de natuurtooneelen in dien omtrek. Het land is volkomen vlak, met digte bosschaadjen bezet, en tegen het geweld des waters inzonderheid door eene boomsoort beschut, aan welke de natuur dit ambt regt eigenaardig schijnt opgedragen te hebben - te weten de mangrove. Dit is een laaggroeijende boom, welks wortels het vermogen hebben, om, al is de grond rondom hen weggespoeld, zichzelven in wezen te houden; zij vormen eene soort van vlechtwerk, dat menigmaal drie tot vier voet boven het water uitsteekt, zoodat de rivier niet verder in den oever kan inbreken, terwijl alle voorwerpen, die komen aandrijven, in dit wortelnet blijven hangen.
Een ruime, heldere waterspiegel, prachtig groen der eilandsoevers en eene reine liefelijke lucht maken de vaart regt aangenaam; evenwel waren wij zeer blijde, tegen den avond aan de suikerplantaadje Spring-Garden, op den linker oever van de

{==561==} {>>pagina-aanduiding<<}
Essequebo, te kunnen landen, waar de directeur ons gastvrij opnam. In een land als dit, waar in het geheel geene logementen aanwezig zijn, wordt herbergzaamheid bijna een pligt, en - het zij tot hunne eer gezegd - de planters vervullen dien pligt in de ruimste mate.
De geschiedenis van alle plantaadjen in Demerary, na de vrijverklaring der Negers, is overal dezelfde; met moeite worden zij in dragelijken, al is het dan niet voordeelgevenden toestand gehouden, wanneer namelijk de eigenaar kracht van geest en overvloed van geld genoeg heeft, om tegen de ongunstige omstandigheden te worstelen. Op Spring-Garden heeft men de Oostindische Coolies ingevoerd, om in het gebrek aan arbeiders te voorzien, en men schijnt met die vreemdelingen tevreden te zijn. Maar de werkloonen zijn te hoog, en een uit ons reisgezelschap maakte de juiste en treffende aanmerking, dat dit een land is, waar de landbezitter arm en de arbeider rijk wordt.
Daar wij besloten hadden, niet vóór het aanbreken van den dag onze reis verder voort te zetten, wees onze vriendelijke gastheer ons onze slaapplaatsen aan. Voor mij, helaas! was het geene slaapplaats. Die aartskwellers, de moskieten, welker bijna helschen folterlust geen Europeër, die ze slechts van hooren zeggen kent, naar eisch beseffen kan, gunden mij niet een enkel oogenblik rust, en ik maakte philosophische overpeinzingen over de min of meer ligtvaardige (zoo zij in ernst gemeend was zeker hoogst onvoegzame) bewering van göthe, dat de muggen hem bijna aan eene welwillende Voorzienigheid zouden doen twijfelen. O göthe! wat zoudt gij dan niet gezegd hebben, zoo gij moskieten gekend had? Daar nu in den strijd met deze booze geesten der lucht noch eer noch voordeel te bevechten is, nam ik het hazenpad, en koos mijne waarlijk niet zeer sybaritische legerstede in een door moskieten niet bewoond vertrek, waar een aantal exotische ratten (volgens de meening van den door ons aangehaalden dichter almede medgezellen en onderdanen van den booze) mij door hunne piepende stem en het verdere geraas, dat

{==562==} {>>pagina-aanduiding<<}
zij maakten, zoo zeer bezig hielden, dat aan slapen naauwelijks te denken viel. Eindelijk dan toch liep de nacht ten einde, en bij het licht van een' onvergelijkelijk schoonen ochtendstond gingen wij in de boot of zoogenaamde corial scheep, welke bestemd was ons naar Indiana te brengen. Deze corials (kano's der Zuid-Amerikaansche Indianen, of, gelijk in ons geval, booten naar derzelver modèl gebouwd) zijn lang en smal, uiterst ligt, en worden met korte riemen, die de roeijer los in de hand houdt, zeer snel voorwaarts gepagaaid. Twee man roeiden onze corial met gemak vijf of zes Eng. mijlen in het uur voort, terwijl een derde achterin zat en stuurde. Met eenige moeite persten wij ons in dit naauwe voertuig; nog meer omslag maakte de overmatig vele voorraad, met welken wij ons voorzien hadden, en waarvan ik, tot uwe stichting, hier de lijst wil opgeven: een groot vat beschuit, een ham, twaalf kistjes met sardellen en anderen visch, twintig pond jagthagel, vijf pond buskruid, twee geweren, ettelijke kleedingstukken, en eene buiten alle evenredigheid groote hoeveelheid sterken drank, meer echter voor de Indianen dan voor ons. Een zwarte knecht uit Demerarij had zich mede van een geweer voorzien, met hetwelk hij naderhand een geweldig leven maakte, tot dat gelukkigerwijs zijn buskruid op was. Van ons costuum valt weinig anders te zeggen, dan dat wij het schoone aan het nuttige opgeofferd hadden, en er meer als landloopers dan als eerbare reizigers uitzagen. Nu en dan schaam ik mij voor mijzelven, daar er hier niemand anders is, voor wien ik mij zou kunnen schamen.
En op deze wijs breng ik u dan, na eene vaart van ongeveer een half uur, aan den linker oever van de Essequebo, bij de uitwatering der Supiname- of Supenam- kreek, aan welker boveneind, ongeveer 25 Eng. mijlen hooger op, Indiana gelegen is. Het was een heerlijke morgen, volkomen geschikt om de schoonheid der natuurtooneelen te verhoogen, die zich weldra voor ons oog ontwikkelen zouden. De rivier is aan haren mond 200 voet breed en tot verre opwaarts 20 voet diep, zoodat zij zelfs

{==563==} {>>pagina-aanduiding<<}
geschikt schijnt om door groote zeeschepen bevaren te worden. Tot halfweg toe zijn de oevers vlak en, op weinige negerhutten na, geheel en al onbebouwd. Wij hadden ter zijde van ons niets dan overoude, reusachtige boomen, door jongere uitspruitsels omgeven en door allerlei slinger- en parasyt - planten tot een zoo digt warrelbosch verbonden, dat geen oog, laat staan een menschenvoet, er kan doordringen. Gelijk die dame te Munchen of te Berlijn, bij het gezigt van een heerlijk door de maan beschenen landschap, uitriep: ‘Bijna zoo schoon als in de komedie!’ moet ik bekennen, dat deze nog nimmer door mij aanschouwde weelderigheid van plantengroei mij bij den eersten opslag het denkbeeld gaf van eene welgeordende - stookkast. En waarlijk, de natuur bezit althans geen' minder goeden smaak dan een tuinman: de prachtigste boomgroepen treffen elk oogenblik het oog van den beschouwer, en met name doen zich de onderscheidene palmsoorten meestal als het middenpunt van zulke groepen voor, daar derzelver schoone, slanke vorm het gezigt meer dan eenig ander boomgewas geboeid houdt. Tevens echter werd het tooneel niet weinig opgeluisterd door de rijke, in allerlei kleurtinten prijkende bloesems der slingerplanten. Het hoofdsieraad ondertusschen was de spiegeling in het water, dat, op deze plaats onbewegelijk en van eene door niets gestoorde effenheid, het evenbeeld der boomgroepen zoo getrouwelijk wedergaf, dat het op eenigen afstand moeijelijk was de grenslijn tusschen het oorspronkelijke en het teruggekaatste beeld te onderscheiden. Een heir van vogelen verlevendigde de overigens zoo eenzame oevers, voornamelijk papegaaijen, die in geheele zwermen (maar steeds paarsgewijs) en met groot gekrijsch over ons wegvlogen of zich op de boomen nederlieten. Ik was zoo gelukkig, eenen vogel van de ravensoort, Bunya genaamd, te schieten, een zeer fraai dier, zwart met gele staartvederen en gelen snavel. Voor
het overige nogtans waren onze vernielingswerktuigen ons tamelijk nutteloos, vermits door het digte bosch geen opsporen of vervolgen mogelijk is; daarenboven zijn de papegaaijen zeer schuw.

{==564==} {>>pagina-aanduiding<<}
Bij het stijgen der zon verstomden weldra al de vogelstemmen; want de drukkende hitte, in het enge, door geenen wind bestreken rivierdal, werkt op hen even afmattend als op ons, die van den zonnegloed onbeschrijfelijk veel hadden uit te staan. Toen wij omtrent halver weg gekomen waren, waar de oevers hooger zijn en het water sterk begint te stroomen, trokken onweêrswolken over ons zaam, en wij kregen een' vreeselijken stortregen, tegen welken wij ons naauwelijks wisten te beveiligen; de donder had in deze eenzame oorden eene ontzagwekkende zwaarte en bevestigde mij de waarheid van al hetgeen ik immer omtrent tropische onweders gelezen had.
De rivier werd nu allengs naauwer, het haar omringende land steeds wilder, de loop des strooms door talrijke eilanden belemmerd, terwijl omgevallene, onder de oppervlakte des waters verborgene boomstammen ons menige verhindering in den weg legden. Inmiddels waren wij digt bij ons doel genaderd, en na ongeveer zes uren varens van Spring-Garden landde de corial in eene kleine, aan den bezitter van Indiana behoorende haven, van waar hij zijne boomstammen vlotsgewijs de rivier af naar de stad zendt. Dit was een lagchend plekje, van boomen gezuiverd. Op eene hoogte lag zijn landelijk huis, en daarnaast een dorpje van zes of acht hutten, waarin zijne arbeiders wonen. De Indianen, welke hij insgelijks tot het vellen der boomen gebruikt, leven verstrooid in het bosch, en hunne hutten waren van dit punt niet zigtbaar.
Mr. jeffrey heeft een zeer eigenaardig leven geleid; hij is nog een jong man van 30 jaren, en is sedert zijn 15de jaar in de kolonie. Terstond na zijne aankomst vond hij behagen in de zorgenvrije levenswijs der Indianen, en besloot een tijdlang onder hen te wonen; welk besluit hij ook drie jaren lang en zoo zeer in deszelfs volle beteekenis volvoerde, dat hij zich geheel en al tot eenen Indiaan maakte, zijne hangmat in hunne hutten ophing, hen op hunne jagttogten verzelde, enz. Uit dankbaarheid hiervoor verhieven de Arrowaaks hem tot hun stamhoofd, en den alzoo verkregen invloed gebruikte hij, na verloop van

{==565==} {>>pagina-aanduiding<<}
dien tijd, om de gewoonlijk zeer trage Indianen tot het houthakken tegen dagloon te bewegen. Hij kocht (nu vier jaren geleden) van de regering een stuk land, dat hij Indiana noemde, ontgon het, en koos het tot zijn vast verblijf. Hij is een zeer beminnenswaardig en door hetgeen hij beleefd heeft hoogst belangrijk man; ook zijn compagnon, zekere Mr. shiach, een Schot, dien wij hier vonden, is zeer aangenaam van omgang.
In zijn wildemansleven vergat jeffrey niet, de Indianen tot het Christendom op te leiden; in het jaar 1833 deed hij de eersten hunner doopen, vervolgens meer anderen, tot dat hij in staat was (nu derdehalf jaar geleden) op Indiana eene kerk te bouwen en aan zijn volkje eenen door de kolonie bezoldigden leeraar te verschaffen. Bij de Indianen vond hij tegen dit alles weinig wederstand; hunne godsdienst was, met vele andere vergeleken, eene zeer reine, ofschoon tamelijk onverschillige; zij geloofden (even als de Noord-Amerikaansche Indianen) aan éénen grooten Geest en aan goede en kwade mindere Geesten, doch offerden niet en oefenden ook geene eigenlijke Godsdienst. Hunne priesters waren artsen en bemiddelaars in de gevallen, waarin de stam tot zijne jagten enz. gunstige orakels behoefde. Thans bezitten zij de hierboven vermelde kerk, waarin jeffrey de godsdienstoefening naar den Presbyteriaanschen ritus, ondanks de ingespannen pogingen van den Gouverneur en den Bisschop van Demerary, gehandhaafd heeft. In de geheele linie van hoogkerkelijke (dat is Anglikaansche) missiën, welke de kolonie omgeven, is deze de eenige van zoogenaamde dissenters; en, zeker, te beklagen is het, dat onze, zelfs ondergeschikte, kerkgeschillen op deze wijs aan de arme Indianen worden opgedrongen, daar hun deze punten van krakeel volkomen onverstaanbaar zijn. Meestal wordt de kerk door omstreeks een honderdtal Indianen bezocht; zij gedragen zich betamelijk en verschijnen bij zulk eene gelegenheid ook gekleed, hoezeer zij hunne kleederen terstond weder afwerpen, zoodra zij te huis komen.
De Indianen van Zuid-Amerika hebben met de Noord-
{==566==} {>>pagina-aanduiding<<}
Amerikaansche niet veel anders gemeen, dan hun weêrzin tegen regelmatige kostwinning en hunne neiging tot een zwervend leven. Men zegt, dat, weinige jaren geleden, diep in het binnenland, groote gevechten voorgevallen zijn; maar de Indianen van deze streken, nog niet verbasterd, zijn zachtzinnig, vreesachtig en goedhartig van aard. Bijna onmogelijk is het, hen tot werken te brengen; en jeffrey, die toch veel invloeds over hen bezit, klaagt dat zij slechts dàn verschijnen, wanneer de honger hen drijft. Men kan uiterst weinig op hen rekenen, en tienmaal zeggen zij ja, zonder eenmaal hunne belofte te vervullen. Hun voedsel verschaffen zij zich door jagt en visscherij, als ook door het kunsteloos kweeken van den manioc of cassave, waaruit zij een brood bereiden dat weinig smaak heeft. Ook ooft dient hun tot spijs, en, om het te erlangen, vellen zij, zonder aarzeling, den geheelen boom, misschien een der treffendste voorbeelden hunner gedachtelooze levenswijs. Alleropmerkelijkst daarentegen is hunne wijze van vischvangst. In het drooge jaargetijde, wanneer de wateren ondiep en zonder stroom zijn, zijn zij gewoon den visch met het kruid van zekere slingerplant te bedwelmen. Men werpt dit in het water, en binnen weinige minuten komen de visschen bovendrijven; zij zijn daarom niet minder eetbaar, en de dus verkregen aanzienlijke hoeveelheid wordt ingezouten. Het volgend jaar handelt men weder op gelijke wijs, en zij zijn steeds zeker eenen onverminderden overvloed van visch te zullen vinden. Men verzekert, dat de uitwerking van zulk eene vischvergiftiging zich in den Supenaam soms op 20 Eng. mijlen afstands heeft uitgestrekt. De Indianen vestigen hunne woonplaatsen steeds op heuvels en hoogten, nimmer langs lage
rivieroevers en dergelijke. Dit is eene hunner eigenaardigheden.
Op de jagt, zoo wel met boog en pijl als met het vuurroer, zijn zij bijzonder afgeregt. Een Europeër zou volstrekt onbekwaam zijn, om in het digte bosch, waar hij elk oogenblik aanstoot en geritsel te weeg brengt, en waar hij zich ook weldra zou afmatten, te jagen; de Indianen

{==567==} {>>pagina-aanduiding<<}
daarentegen sluipen zoo stil door het hout en zijn daarbij met de levenswijs van het wild zoo innig bekend, dat zij zelden zonder vangst naar huis keeren. Zij houden honden tot de jagt, welke zij, volgens den loffelijken grondregel, dat een jagthond niet vet mag zijn, half laten verhongeren. Op hunne jagttogten verzelt hen hun geheel gezin, en al wat zij bezitten wordt medegesleept. Vinden zij eene hun gepast schijnende plaats, zoo slaan zij er hun leger op, en blijven in die nieuwe woonplaats zoo lang als zij hun bevalt. Eene eigenlijke woonstede hebben zij niet. Ik zag onlangs eenen Indiaan, die tot de reis toegerust was: de hangmat droeg hij, in eenen bundel opgerold, waarin tevens eenig ander goed, buskruid enz. gewikkeld was, aan een touw, dat om zijn voorhoofd ging, op den rug; in de regter hand hield hij den zeven voet langen boog en pijlen, onder den linker arm zijn snaphaan en in de linker hand een groot mes. Zoo trok deze man, die ettelijke honderd mijlen ver van den Mazaruni kwam, vrij en vrolijk de wereld in. Bijna kwam hij mij benijdenswaardig voor. De spraak der Indianen in deze streken is een afschuwelijk mengelmoes van Engelsch, Hollandsch en hunne eigene landtaal.
De hutten, die aan deze lieden tot woning dienen, zijn hoogst eenvoudig; een armzalig dak van palmbladeren, door een paar staken gedragen, is hun genoeg. Aan deze staken zijn ook de hangmatten gehecht, en zoo woont een groot gezin van zes tot acht menschen in de naauwst mogelijke ruimte. Alles zweeft in de lucht; de kinderen hebben hunne kleine hangmatten, en naar mij jeffrey verzekerde, erlangt menigmaal de lievelingshond er ook eene. De mans gaan bijna geheel naakt; de vrouwen steken, doch in geenen deele op romantische of schilderachtige wijs, in eene soort van net. De statuur der Indianen is beneden de middelbare grootte; zij zijn gezet, maar nooit zwaarlijvig; hunne wezenstrekken zijn breed, drukken goedaardigheid uit, met een laag voorhoofd en platten neus. Zij herinnerden mij bijzonder de afbeeldingen der Esquimaux, welke men in Europa heeft. Hunne kleur is helderder dan

{==568==} {>>pagina-aanduiding<<}
die van rood koper; zelden zijn de aangezigten bleeker van kleur dan het ligchaam, met name bij vrouwen en kinderen. Hun zwart, sluik nederhangend haar is menigmaal meer dan een voet lang, of ook wel tot eenen staart gevlochten; gisteren zag ik een' ouden Indiaan, die een' grooten staart droeg en zijne tronie met drie schuins loopende strepen afzigtelijk beschilderd had; op dit sieraad scheen hij zeer trotsch te zijn. Zij hebben geenen baard, en dit, gepaard aan hunne kleine gestalte en zachtzinnig gedrag, geeft hun het voorkomen van kinderen.
Een zonderling, tot nog toe zeer duister lot schijnt deze goedaardige Indianen te bedreigen. Vóór omtrent anderhalf jaar, namelijk, verspreidde zich onder hen het gerucht, dat diep in het binnenland (zes weken reizens te land boven de bronnen van den Mazaruni) een man van ongemeene magt en gaven woonde, tot wien alle Indianen, van wijd en zijd, bedevaarttogten deden, om rijke geschenken te ontvangen. De Christen-gewordene Indianen overreedde men, dat die man christus was, en werkelijk zonden zij een gezantschap af, om hierover nadere berigten in te winnen, welke afgevaardigden nogtans onverrigter zake terugkeerden. Evenwel zijn nu zeer onlangs velen uit den omtrek van Indiana weggetrokken, en het is niet onwaarschijnlijk, dat het grootste deel der Arrowaas hen volgen zal. Men vermoedt, dat de geheele geschiedenis een verzinsel der Brazilianen is, om de arme Indianen op te ligten en als slaven te verkoopen. Wegens eene dergelijke onderneming zijn de Brazilianen in deze streken reeds berucht. Maar de Indianen drijven met alle waarschuwingen hieromtrent den spot, en, daar eigenzinnigheid een hoofdtrek van hun karakter vormt, zullen zij zich bezwaarlijk van hun dwaze voornemen laten terughouden. Over het algemeen kan men dit menschenras niet dan met medelijden beschouwen; het is zonder heilspellende toekomst; integendeel laat zich deszelfs trapgewijze wegsterving maar al te duidelijk vooruitzien. Hardnekkig verzetten zij zich tegen alle beschaving, en zonder dwang is de regering buiten staat hierin iets te doen. -
{==569==} {>>pagina-aanduiding<<}
Vele Indianen brengen den nacht onder de kerk (die op palen rust) door, plaatsen er hunne hangmatten en hebben geen ander woonverblijf.
Ons tegenwoordig verblijf is zeer eenzaam, maar toch niet zonder bekoorlijkheid. Hier, even min als ergens elders in deze bosschen, zoo oud als de wereld, moet men aan uitgestrekte vergezigten denken; alle verschiet wordt door het hooge geboomte en digte struikgewas afgesloten, en men moet zich met eenen blik op het oogversterkende groen en de eindelooze verscheidenheid der vormen van het nabijgelegen woud vergenoegen. Wandelingen in dit woud zijn zoo goed als onmogelijk; want de natuur, als wilde zij een zeker evenwigt tusschen goed en kwaad daarstellen, heeft de tropische plantenwereld met zoo veel duizenden van stekels, haken en vangstrikken gewapend, dat men haar veel minder genieten kan, dan onze bescheidener natuurschoonheden in de oude en gematigder wereld. De Indiaansche paden leveren de eenige mogelijkheid om voorwaarts te geraken, en ook deze zijn meer dan moeijelijk. Onze huishouding hier is op eenvoudigen maar netten voet ingerigt; ik slaap in eene hangmat en rust er voortreffelijk in; bijna geef ik aan zulk eene zwevende legerstede de voorkeur boven het gemakkelijkste bed. Eergisteren avond had ik ook het genoegen den kluchtig klinkenden roep van eenen who are you te hooren (*), die ons met duidelijke stem bovengemelde woorden deed vernemen. Men kan ze, zonder groote inspanning van verbeeldingskracht, uit den kreet gemakkelijk
verstaan, en ik twijfel geen oogenblik aan de waarheid van het vertelseltje, dat een Neger, die door het bosch ging,

{==570==} {>>pagina-aanduiding<<}
en zich plotseling met: who are you aangesproken hoorde, staan bleef, onderdaniglijk den hoed afnam en antwoordde: It is only me, Massa (*). - De omtrek der plaats, waar onze woning ligt, moet ook, naar men zegt, van brul-apen wemelen, doch ik heb er nog geenen gezien. Abeken beweert, ze dezen nacht gehoord te hebben. Valt er in deze eenzaamheid een schot, zoo geraakt geheel het oord in schrik en beweging; vogels, insekten, huisdieren van allerlei soort, zelfs de geiten maken een geweld, dat hooren en zien vergaat, en met name zekere vogel, eene soort van eikelhakker, fluit zoo schel, dat u de ooren er van tuiten.
Ongelukkiglijk hebben wij veel regen, naar ik geloof omdat juist tegenwoordig de zon loodregt boven ons hoofd staat; dit bederft ons menig genoegen. Ik weet niet, of, hoe en wanneer ik in staat zal zijn, dezen brief te verzenden. Het verkeer tusschen Essequebo en Demerary is niet druk, en men moet zijne brieven aan een' zorgeloozen Neger of Indiaan toevertrouwen. Ik wenschte wel, dat gij uwen correspondent thans eens kondt zien zitten, midden in het wilde, wilde bosch en - o ijselijkheid! - gekleed in een blaauw katoenen hemd, een overkleed van zeildoek en allernetste schoenen van geitenleder. Rondom mij hoenders, geiten, runderen, eenden, ganzen, Negers, Indianen en ik weet niet wat al meer. Ons voornemen is, met het eind dezer week de Supiname af te zakken en ons naar de plantaadje van den Heer croal op Wakenaam (aan den mond van de Essequebo) te begeven, waar wij gelegenheid, of ook misschien den Heer croal zelven willen afwachten, om ons naar Penalsettlement (de strafkolonie) te begeven, die aan de zamenstrooming van den Mazaruni en de Essequebo, 2 mijlen boven den mond dezer laatste, gelegen is.
Ik eindig mijnen brief met eenige algemeene opmerkingen. Het is zonderling en bevreemdend, hoe Guiana, ondanks deszelfs onovertreffelijken grond en luchtstreek,

{==571==} {>>pagina-aanduiding<<}
van buitenlandsche producten afhankelijk is. Niet alleen dat het (gelijk de meeste koloniën) niets fabriceert en al wat het van fabriekwaren noodig heeft uit Engeland of Amerika ontbieden moet, ook onbewerkt worden de voortbrengselen uit de Vereenigde Staten ingevoerd, aardappelen uit Bermuda, meel, stokvisch, uijen, gezouten en versch vleesch, in ijs gepakt, uit Amerika. Vee wordt goedkooper van Angostura in Venezuela aangebragt. Jeffrey zelf, die hout in menigte en een' eigen zaagmolen bezit, kan de planken goedkooper in de stad koopen; want men moet weten, dat jeffrey's vellingen slechts de harde houtsoorten betreffen, die hier groeijen, en nu laatstelijk in Engeland voor den scheepsbouw zeer in naam gekomen zijn. Het kostbaarste hout heet green-heart en is uiterst zwaar, hard en taai. Een ander, purple-heart, is purperrood en heeft overigens dezelfde hoedanigheden; men heeft voorbeelden, dat een eenige stam voor 800 dollars verkocht geworden is. Dat zijn eerst houtprijzen! Bij het houtvellen zijn de slingerplanten, in het Engelsch bush-ropes, van groote dienst. Zij vervangen kabels en touwen volkomen, daar zij in den verschen toestand zeer taai zijn. Stengels ter dikte van een' menschenarm zijn in het geheel niet zeldzaam; de dunnere dienen tot dezelfde einden als bindgaren. Ik heb ook de zoo beroemde watergevende liane gezien, ongelukkiglijk dood, omdat men haar gebruikt had. Een armdik stuk van twee voet lengte gaf een groot glas sap, dat aan helderheid en smaak volkomen met drinkwater gelijk stond.
Voorbeeld van tropische groeikracht. Tien maanden geleden was het land om jeffrey's woning geheel kaal; thans staan er jonge boomen en heesters van 20 voet lengte op; door elkander gerekend is de hoogte van dit plantsoen 12 voet, en, hoe ongeloofelijk ook, is zulks letterlijk waar; daarenboven staan zij in zand- en niet in moerassigen grond.
Heden zag ik een' papaw-boom, twaalf maanden oud; hij had 8 duim over het kruis en 20 voet hoogte. Wel is

{==572==} {>>pagina-aanduiding<<}
waar, dit is een boom, die (even als de palm) snel groeit en geen vast hout maar slechts merg heeft.
De jaguars zijn hier menigvuldig, maar het valt moeijelijk ze te beloeren, omdat zij verre in het land rondzwerven. Ongetergd valt dit roofdier den mensch niet aan, en men verhaalde mij een voorbeeld, dat een jaguar eenen hond van de zijde eens slapenden Negers had weggerukt, zonder den Neger aan te roeren. Te Indiana waagde kort geleden een jaguar, den trap van het huis tot op de galerij te beklimmen, kuijerde het huis geheel rond en ging toen weêr heen.
Jeffrey heeft eenen tammen agouti, die ongemeen mak en aardig is. Is het etenstijd, dan komt het beestje aan tafel, neemt met alle mogelijke spijzen voor lief, en is er iemand zoo dienstvaardig het op de tafel te zetten, zoo huppelt het langs alle borden en eet op, wat men overlaat. Al etende zit het, even als een eekhorentje, op de achterpooten. De agouti is de haas van Zuid-Amerika, en heeft een vleesch, dat zich zeer wel laat eten, gelijk wij daar onlangs een proefje van genomen hebben. - Papegaaijensoep geldt hier voor eene bijzondere lekkernij, welke ik echter niet geproefd heb. Eene groote merkwaardigheid des lands zijn de honigbijen zonder angel, waarvan een planter bij Demerary onlangs een' zwerm opgevangen en in eene soort van bijenkorf geplaatst heeft. Ik was, over hetgeen men mij van hunne weêrloosheid zeide, zeer verwonderd en had er geen regt vertrouwen op. Hun honig is goed.
Er is eene groote kracht van geest noodig, om bij alle ongunstige uitzigten, welke de kolonie bedreigen, niet tot wanhoop te vervallen; men moet hierbij echter aanmerken, dat de ontzettende verliezen, sedert de vrijverklaring der Negers geleden, hunne werking grootendeels reeds gedaan hebben; dat is te zeggen, de vroegere rijke bezitters hebben hunne plantaadjen tegen billijke prijzen verkocht, of zijn aan den bedelzak geraakt. De tegenwoordige eigenaars werken op een' nieuwen voet; b.v. de Heer

{==573==} {>>pagina-aanduiding<<}
jones, die voor 36,000 p. st. eene plantaadje gekocht heeft, welke in vroeger' tijd 25 tot 30,000 p. st. rente gaf, kan ligtelijk uit zoo groot eene bezitting den behoorlijken interest zijner koopsom trekken; doch het verlies voor den vroegeren eigenaar en op de waarde der kolonie bestaat daarom niet minder. De tegenwoordige strekking rigt zich op het invoeren van machines, die handen besparen; een uitweg evenwel, die kapitaal vordert; - voorts legt men zich toe op het aanlokken van arbeiders. De kolonie bevordert door eene gedane leening en met aanwending van ontzettende kosten de overkomst van Indische Coolies en van vrije Negers; op dit oogenblik zijn er 21 schepen uitgezonden, om coolies te halen, voor welke de regering (dat is de koloniale regering) dan eene premie per hoofd betaalt. Een Duitsche Jood, ries geheeten, die nu nog te Demerary woont, voerde in het jaar 1837 een aantal Duitsche uitgewekenen in, naar men zegt grootendeels landloopers, welke hij op de straten van Londen verzameld had; zij zijn echter, gelijk meestal de voorwerpen van zulke zielverkoopers-speculatiën, allen gestorven. De voorname zwarigheid is, dat Europesche arbeiders het niet kunnen uithouden, en dat alle tropische volken van nature traag zijn en geene nijverheid hebben: in korten tijd winnen deze arbeiders veel gelds, waarmede zij dan (krachtens de termen van hun contract) terugkeeren, of zich binnenslands gaan nederzetten en nu van de hand in den tand leven. Zoo ver ik de zaak kan overzien, is van landverhuizingplans weinig onmiddelbaar goeds te hopen; maar het is wel mogelijk, dat de menigte van nederzettingen in het binnenland, die daarvan het gevolg zijn, met den tijd aan de kolonie een geheel veranderd voorkomen geven.
Een zwavelstokje uit het bosch. Toen wij gisteren vuur voor onze eigaren vroegen, bragt een Neger ons een stuk brandend hout van 6 voet lang en een halven voet over het kruis; kleiner brandhout, om er aan op te steken, had hij niet. Want gij moet weten, dat wij zelfs in deze eenzaamheid de gewoonte van rooken medegebragt hebben, en, om eene Engelsche uitdrukking te gebruiken, we are smoking like a d-d chimney den geheelen dag door.
Abeken schoot gisteren eenen arad. Ongelukkiglijk belette de digtheid van het bosch hem, zijnen schoonen buit in zijne magt te krijgen. Over het algemeen ziet de jager zich in Amerika meestal te leur gesteld. Hoe menig Duit-
{==574==} {>>pagina-aanduiding<<}
scher te Nieuw-York moet zijn geweer, waarmede hij beeren, wolven, herten en ander grof wild meende te schieten, in eenen hoek van den roest zien verteren; want om geheel Nieuw-York ziet men zelfs geen musch. Even zoo is het in de Westindiën en ook hier, met dat onderscheid, dat het bosch er van het heerlijkste wild wemelt; maar de buitenlander is niet in staat het te ontdekken, of, gelukt het hem al een stuk onder schot te krijgen en te vellen, het geschotene te vinden. Het bosch is ondoordringbaar, en wil men op een' zoogenaamden weg zijn leven niet verliezen, zoo heeft men leegslijfs genoeg te doen, laat staan met eenen snaphaan belemmerd. Nog te Georgetown droomde ik van jaguars, armadillen, miereneters, boa's, papegaaijen enz.; al dit gedierte is bij duizenden voorhanden, maar zeer zal het mij verwonderen, zoo ik - de papegaaijen uitgezonderd, die zeer talrijk maar ook zeer schuw zijn - een eenig dier beesten te zien krijg.
Jeffrey bezit eene Indiaansche teef, door de Caraïben, van welke hij ze kocht, Sarapé genaamd (een voorbeeld van de welluidendheid der Indiaansche namen). Dit dier heeft hem 14 dollars gekost, en zulks is in het geheel geen ongewone prijs zelfs bij de Indianen onderling, maar eene bniten alle verhouding groote som voor hen, vergeleken met hunne gewone prijzen en hunne behoeften. Een Indiaan verkocht mij een' boog voor ⅔ dollar; het daaraan bestede werk alleen was, volgens de prijzen der kolonie, meer waard, en het hout, het kostelijke letterhont, zou te Georgetown ten naasten bij twee louis d'or kosten; het is getijgerd, bruin en geel, en de binnenste kern van eenen boom, die zelfs in het binnenland zeer zeldzaam is. Voor ⅓ dollar verschafte ik mij ook eene vederkroon, een hoofdsieraad, dat zij slechts op hooge feestdagen gebruiken.
De Indianen begraven hunne dooden in de hut, waarin zij gestorven zijn, en verlaten dan het oord, uit eerbied, en waarschijnlijk ook vrees, voor den gestorvene. Toen de invoering van het Christendom en de nabijheid der kerk hen minder rusteloos maakte, hielden zij dit gebruik wel vol, maar bleven in dezelfde hut wonen en onderhielden maanden lang een vuur nevens den grafkuil. Een Indiaan had door den dood zijn kind verloren. Jeffrey, die zijne denkbeelden daaromtrent wilde uitvorschen, vroeg hem: ‘Zult gij de hut nu nog blijven bewonen, waarin uw kind gestor-
{==575==} {>>pagina-aanduiding<<}
ven is?’ De Indiaan antwoordde van ja, maar voegde er bij, dat hij waarschijnlijk binnen kort van woonplaats veranderen zou. ‘Dan zult gij,’ vroeg toen de ander weder, ‘toch zeker het dak, dat nog nieuw is, met u nemen, om daarvan bij het bouwen uwer nieuwe woning gebruik te maken?’ - ‘O neen!’ gaf de Indiaan ten antwoord; ‘ziet gij dan niet, dat mijn kind eene hut noodig heeft?’ Toen de eerste der herwaarts gevoerde coolies stierf, verlangden zijne vrienden, naar Hindostansch gebruik, zijn lijk te verbranden; doch de overheden wilden zulks niet gedoogen. De coolies zijn deels Mahomedanen, deels belijders der Indische godsdiensten. Of zij met de Pariahs iets gemeen hebben, heb ik niet kunnen vernemen; bijna zou dit schijnen, daar men zegt dat zij in Oostindië gedurig blootstaan om van honger te sterven, en dat juist dit tot het denkbeeld aanleiding gegeven heeft, om hen naar Amerika over te brengen.
Tusschen de coolies benevens de Portugezen van Madera ter eene en de Negers ter andere zijde heerscht groote jaloezij en vijandschap; deze laatsten begrijpen duidelijk, dat de anderen, met hunne meerdere vlijt, hun eene winst wegsnappen, die anders hunnen luije buiken wel te stade gekomen ware. Meermalen heb ik op straat Negers en Portugezen zien vechten. De laatsten maken zich ook als marskramers zeer nuttig; zij trekken met allerlei waren het land door, en, daar zij op Madera aan een warm klimaat gewoon zijn, lijden zij weinig van de hitte.
Gelijk linnaeus een bloemen-horologie heeft voorgeslagen, zoo zou een schrandere kop hier een beesten-horologie kunnen inrigten, want de dieren zijn zeer geregeld in hunne uren. De brul-aap laat zich des avonds ten 9 en des morgens ten 3 ure hooren; de razor-grinder, of scharenslijp, eene groote soort van kever, gaat met het aanbreken van den dag aan zijn werk; een uur later trekken de papegaaijen met groot geschreeuw naar het bosch terug; na zonsondergang begint de who are you zijn gevraag, enz. Neemt men nu den huishaan hier nog bij, zoo heeft men een aantal tijdmeters, waarop men zich tamelijk gerust verlaten kan.
Hier, op deze hoog gelegen plek, hebben wij wel geene moskieten, maar des te lastiger zijn de kleine vliegen, die met honderdduizenden des avonds op het licht aanvliegen, of ook in de oogen der menschen; zij stcken niet, maar zijn

{==576==} {>>pagina-aanduiding<<}
toch schier onverdragelijk kwellend. Niet minder hinderlijk zijn de legioenen van kevers, vlinders, motten en ander ongedierte, hetwelk, aangelokt door het licht, ons om de ooren komt gonzen, dat men niet weet waar men blijven moet.

Levensschets van Alexander Dumas, door hemzelven.


Niet altijd was mijn dag in zonneglans getooid; 
Niet immer was mijn pad met rozenblaên bestrooid; 
'k Heb menig zoet geluk op 't wereldrond genoten, 
Maar menig bittren traan ook in het stof vergoten; 
Vaak hulde in 't vreugdekleed zich stil verborgen smart, 
En knaagde, niet gezien, de wreedste worm mijn hart. 

Ik had, dus verhaalt alexander dumas, den ouderdom van twintig jaren bereikt, toen mijne moeder op een' morgen in mijne kamer trad, mijn bed naderde, mij schreijende omhelsde, en tot mij zeide: ‘Mijn zoon, ik heb alles verkocht, om onze schulden te betalen.’
‘Welnu,’ antwoordde ik, ‘dat is wel gedaan, lieve moeder.’
‘Maar, mijn zoon,’ vervolgde zij, ‘weet gij wel, dat, wanneer alle schulden betaald zijn, mij slechts 253 franken zullen overblijven?’
‘Tweehonderd drieënvijftig franken jaarlijksche renten?’
‘Och neen,’ antwoordde zij, ‘geene rente, maar alles wat wij bezitten zullen:’ dit zeggende, wischte zij een' traan uit haar oog.
‘Wees niet bedroefd, lieve moeder,’ hervatte ik; ‘ik zal van de 253 franken er drieënvijftig afnemen en heden avond naar Parijs vertrekken.’
‘En wat zult gij daar doen, lieve zoon?’
‘Ik zal er de vrienden mijns overledenen vaders opzoeken, den Hertog van belluno, die Minister van Oorlog is; sebastiani, ook een vermogend man, en een oud vriend mijns vaders. Mijn vader was ouder Generaal dan alle Generaals van den tegenwoordigen tijd. Hij heeft het opperbevel over vier legers gevoerd; terwijl eenigen van hen hem tot adjudanten gediend hebben; ook hebben zij allen onder de bevelen mijns vaders gestaan. Wij bezitten eenen brief

{==577==} {>>pagina-aanduiding<<}
van den Hertog van belluno, die bewijzen kan, dat de vorderingen in de dienst, welke de Hertog gemaakt heeft, grootelijks aan de bescherming en hulp mijns vaders te danken zijn. De Generaal sebastiani bedankt hem om dezelfde redenen. De Generaal sebastiani was bij het leger in Egypte. Ook bezitten wij brieven van de Generaals jourdan, kellermann en zelfs van bernadotte. Is het noodig, dan zal ik naar Zweden reizen en den Koning van Zweden gaan spreken. Kortom, ik zal mij op de militaire erkentelijkheid van hen allen beroepen.’
‘En wat zal er van mij worden, terwijl gij de wereld gaat rondreizen?’ hervatte mijne lieve moeder.
‘Hieraan heb ik niet gedacht: doch wees zonder vrees; ik zal zekerlijk niet verder dan naar Parijs behoeven te reizen, om mijn oogmerk te bereiken. Wij stellen dus vast, dat ik heden avond zal vertrekken?’
‘Handel naar uw goeddunken,’ antwoordde mijne moeder mij, terwijl zij al schreijende mij omhelsde. ‘Het is welligt eene beschikking des Hemels,’ voegde zij er nog bij, waarop zij de kamer uitging en mij alleen liet.
Ik sprong uit mijn bed, meer verheugd dan bedroefd over de tijding, die mijne moeder mij had medegedeeld. Ik hoopte, ik verwachtte iets goeds en groots te zullen verrigten, waardoor ik in staat zoude gesteld worden, de teedere zorgen, die mijne moeder mij bewezen had, te kunnen vergelden. Ik wenschte vuriglijk haar de kwellingen te besparen, welke haar ongelukkige toestand haar veroorzaakte. Ik hoopte door mijnen arbeid voor haren ouden dag te zullen zorgen, en haar het leven te veraangenamen, waarin zij mij zoo vele blijken eener teedere moederzorg gegeven had. Ik verheugde mij, een man geworden te zijn, op wiens schouderen voortaan de zorgen eener hartelijk beminde moeder zouden rusten. Duizende van ontwerpen, duizende van plannen doorzweefden mijnen geest. Ik was verheugd van hart en gevoelde eene vroeger niet gekende fierheid in mijne ziel. Het vast vertrouwen van wèl te slagen, eene der deugden eens jongelings, die denkt, dat al het goede, aan anderen bewezen, wederkeerig aan hem door anderen bewezen zal worden, liet geene treurigheid bij mij opkomen. Het kwam mij voor, dat het niet missen kon, of ik moest naar wensch slagen in alles, wat ik aan de vrienden van mijnen overledenen braven vader zou verzoeken, wanneer

{==578==} {>>pagina-aanduiding<<}
ik aan hen, van wie mijn toekomstig geluk en dat mijner beminde moeder zoude afhangen, zou zeggen: ‘Hetgeen ik aan u verzoek, verzoek ik voor mijne moeder, voor de weduwe van uwen ouden en dapperen krijgsbroeder..... Ach! voor mijne moeder, die zoo goed is, die mij zoo hartelijk liefheeft.’ Deze moederlijke liefde was het alleen, die mij moed en krachten gaf, alles te ondernemen, en mij door niets, hoe vreemd en moeijelijk ook, te laten afschrikken.
Deze moederlijke liefde had nimmer gedoogd, dat ik haar bijzijn verliet. Te Villers Cotterêts, eene kleine stad van tweeduizend zielen, geboren, is het niet moeijelijk te beseffen, dat de bronnen ter verkrijging eener goede en geoefende opvoeding niet bijzonder groot waren. Aan den anderen kant erken ik gaarne, dat niets, volstrekt niets verzuimd was geworden, om van de aanwezige opvoedingsmiddelen al dat voordeel te trekken, wat slechts mogelijk was van dezelve te verkrijgen. Een goede, brave Abt, die door ieder bemind en hooggeacht werd, niet zoo zeer ter oorzake zijner achtbaarheid en de toegeeflijkheid voor geloofsgenooten, dan wel ter oorzake zijner uitgebreide kundigheden, had mij, gedurende vijf of zes jaren, in het Latijn onderwezen, en mij ook van tijd tot tijd eenige nietige en weinig beduidende rijmen laten maken. Wat het rekenen betreft, drie schoolmeesters, die mij opvolgend onderwezen hadden, waren er eindelijk in geslaagd, mij de vier hoofdregelen te leeren; daarentegen bezat ik voor alle ligchaamsoefeningen bijzonder veel aanleg; zoodat, uit dit oogpunt beschouwd, mijne opvoeding schitterend genoemd kon worden. Ik was een meester in het paardrijden. Ik vond er geene zwarigheid in twaalf uren ver te rijden, om deel aan eene danspartij te nemen. Ook was ik een vrij goed schermmeester, terwijl ik in het schieten zeer geoefend was, zoodat zeer zelden een haas of patrijs, die onder het bereik van mijn schot kwam, het niet met den dood moest bekoopen. Al deze bekwaamheden, die mij eene zekere vermaardheid te Villers Cotterêts hadden doen verwerven, verschaften mij weinig hulpbronnen voor Parijs. Na alles wel overwogen te hebben, was ik het ten eenemale met mijzelven eens, dat ik slechts voor kantoorbediende of gering ambtenaar geschikt en bekwaam was. Al mijne zorgen moesten zich alzoo uitstrekken ter bekoming van eene plaats, die men gewoonlijk in den verheven stijl
Bureau noemt.

{==579==} {>>pagina-aanduiding<<}

Na alle toebereidselen gemaakt te hebben, waartoe niet bijzonder veel tijd vereischt werd, ging ik mijne makkers het gewigtig nieuws mededeelen, dat ik op het punt stond om naar Parijs te vertrekken en alzoo van hen afscheid kwam nemen. Op straat ontmoette ik den ondernemer der diligencen, die mijn vriend was en bijzonder veel van mij hield, te meer, daar hij mij de eerste lessen op het billard gegeven had en ik door zijn onderrigt een vrij goed billardspeler geworden was. Hij stelde mij voor met hem eene afscheidspartij te maken, dat ik gereedelijk aannam. Wij traden in een koffijhuis, speelden eene partij, welke ik met glans won, hetgeen mij eene vrije plaats in zijne diligence bezorgde; iets, dat des te belangrijker voor mij was, daar ik nu des te meer van mijne kleine som van drieënvijftig franken kon overhouden.
In het koffijhuis bevond zich ook een oude vriend mijns vaders, die, behalve de opregtste vriendschap, mijner familie veel erkentelijkheid toedroeg, uit hoofde van door haar aan hem bewezene gewigtige diensten. Het was een man, die door zijnen rijkdom, zijne alom bekende braafheid en trouw zeer geacht en gezien was. Hij had in der tijd zeer veel toegebragt, om den Generaal foy, zijnen ouden schoolmakker, tot Gedeputeerde te doen verkiezen. Hij bood mij voor dien beroemden en achtingwaardigen man eenen brief aan, welken ik in dank aannam. Kort daarop vertrok ik.
Ik was echter alvorens ook afscheid gaan nemen bij mijn' hooggeachten Abt. Ik had mij voorbereid eene geduchte zedeles van hem te ontvangen, tot waarschuwing tegen de gevaren en verleidingen van Parijs. De brave man ontving mij met blijdschap, keurde mijn voorgenomen plan goed, omhelsde mij met tranen in de oogen, want ik was nog steeds zijn geliefde leerling, en toen ik hem om eenige voorschriften voor mijn te houden gedrag verzocht, sloeg hij zijnen Bijbel open, en wees mij daarin met den vinger de volgende woorden: ‘wat gij wilt dat u de menschen doen zullen, doe hun desgelijks.’
Ik vertrok nog dienzelfden avond, tot groote smart mijner geliefde moeder, welke ik tot dien dag nog nimmer verlaten had, maar die zich daarmede troostte, dat ik met mijne drieënvijftig franken geene groote en lange reis kon doen, en alzoo spoedig bij haar zoude terugkomen.
Voor het overige trad ik de wereld in met geheel verkeerde

{==580==} {>>pagina-aanduiding<<}
denkbeelden, zoo wel omtrent de Godsdienst als de zedekunde. Ik was zedekundig en vrijdenkend tot aan de toppen mijner vingers. Ik verkoos pigault le brun boven walter scott. Ook maakte ik kleine gedichtjes in den smaak en trant van bernis. Mijne staatkundige denkbeelden hadden van dat oogenblik wat meer vastheid gekregen, en zij dienden mij op velerlei wijze tot gids. Mijn vader had mij dezelve op zijn doodbed gegeven; sedert zijn ontslapen hadden dezelve meer kracht bekomen en zijn sedert dien tijd ook niet veranderd. Dat mijn smaak zich steeds tot een' lossen en luchtigen dichttrant bepaald heeft, is welligt daaraan toe te schrijven, dat ik in de kamer ben geboren, waar de dichter demoustier geboren is. Mijn' geringen schat gedachtig, nam ik mijn' intrek in een gering hotel, in de straat Saint Germain l'Auxerrois. Dadelijk na mijne aankomst schreef ik een' brief aan den Minister van Oorlog, en verzocht hem zeer vriendelijk om eene audiëntie. Ik openbaarde hem de redenen, welke mij regt tot dat eerbiedig verzoek gaven, en vergat niet dezelve op de oude vriendschap mijns vaders, die bij hem geenszins zoude vergeten zijn, te gronden. Ik sprak van de broederschap, waardoor zij eenmaal zoo naauw verbonden geweest waren, doch zweeg zediglijk van de diensten, in der tijd door mijnen vader aan den Minister bewezen, en waarvan een eigenhandige brief van den Generaal, thans tot Maarschalk verheven, welken brief ik gelukkig had medegenomen, de onwederleggelijkste bewijzen inhield.
Na dit gewigtig werk verrigt te hebben, begaf ik mij welgemoed ter ruste, terwijl droomen van geluk, heerlijker dan al de beschrijvingen uit de duizend en een nacht, mij den slaap zacht en aangenaam maakten.
Den volgenden dag was eene mijner eerste verrigtingen een almanak te koopen, waarin zich vijfduizend adressen bevonden, en met dezen in den zak begon ik mijne bezoeken.
Het eerste bezoek, dat ik aflegde, was bij den Maarschalk jourdan. Hij herinnerde zich zeer flaauw, dat er een Generaal a. dumas geweest was; maar dat deze een' zoon had, hiervan kon hij zich niets herinneren. In weerwil van mijn verhaal duurde mijn bezoek slechts eenige minuten, en ik verliet den Maarschalk zonder de minste hoop te hebben opgedaan noch belangstelling te hebben kunnen verwerven.

{==581==} {>>pagina-aanduiding<<}

Hierop begaf ik mij naar den Generaal sebastiani. Hij bevond zich in zijn kabinet, en was door vier of vijf secretarissen omringd, aan welke hij mondeling iets te schrijven opgaf, en daar de Generaal een eerste beminnaar van een snuifje was, maakte hij aanhoudend gebruik van eene elegante gouden snuifdoos, welke hij in het op en neder wandelen door de kamer niet spaarzaam aansprak. Ook hier was mijn bezoek van zeer korten duur, terwijl de hoop en belangstelling nog niet veel waren toegenomen.
Ik keerde naar mijn hotel terug en kwam daar weinig bemoedigd aan. De twee eerste mannen, die ik gesproken had, hadden, bij de verheffing tot eenen aanzienlijken stand, oude betrekkingen en oude diensten en verpligtingen vergeten. Ik nam mijn adresboek van 5000 adressen wederom ter hand; dan de goede dunk, dien ik had opgevat van in mijn oogmerk wel te zullen slagen, was merkbaar bekoeld. Ik gevoelde eene beklemming des harten, die mij de toekomst minder opbeurend deed inzien. Ik doorbladerde mijn adresboek op- eene eenigzins achtelooze wijze, en vond er verschillende adressen in, die mij ten eenemale onverschillig waren; eindelijk ontmoette ik, als bij toeval, een' naam, dien ik mij herinnerde meermalen door mijne moeder met eerbied en hoogachting te hebben hooren uitspreken, een' naam, waaraan bij mijne moeder dankbare herinneringen verbonden waren. Ik was buiten mijzelven, toen ik dien naam las. Het was die van den Generaal verdier, die met mijn' vader in Egypte gediend en onder zijn bevel gestaan had. Ik verzuimde geen' tijd, om dien voor mij belangrijken man op te zoeken. Ik nam een cabriolet en deed mij naar de straat du Fauburg Montmartre No. 4 aan deszelfs woning brengen. ‘Is hier de woning van den Generaal verdier?’ vroeg ik aan den portier, die zich daar bevond. Hij antwoordde mij: ‘op de vierde verdieping, de kleine deur aan de linker hand.’ Daar mij deze woning niet aanzienlijk voorkwam, herhaalde ik mijne vraag en vond dat ik mij niet bedrogen had.
Sakkerloot! zeide ik in mijzelven, terwijl ik den trap opklom, dit gelijkt hier volstrekt niet naar de liverei der bedienden van den Maarschalk jourdan, noch aan de Zwitsers van het hotel van den Generaal sebastiani. De Generaal verdier op de vierde verdieping zal dus de man zijn, die mij uit erkentenis aan wijlen mijnen vader zal voorthel-
{==582==} {>>pagina-aanduiding<<}
pen? Ik bereikte spoedig mijne bestemming. Er hing een groen koord bij de deur, die mij was aangewezen. Ik schelde met eene bevende hand en een kloppend hart.
Deze derde proef zou beslissen, wat ik van de vrienden mijns vaders te wachten en te hopen had.
Ik hoorde schreden naderen.... de deur werd geopend.... Een man van 60 jaren trad in dezelve.... hij was gekapt, en in een' huisjas en negligé gekleed.... hij hield een palet met verschillende kleuren in de eene en een penseel in de andere hand. Dit ziende, meende ik mij bedrogen te hebben, en rigtte mijne oogen naar de andere deuren, die daar gevonden werden.
‘Wat begeert gij, Mijnheer?’ vroeg de man, die de deur geopend had.
‘Heb ik de eer met den Generaal verdier te spreken?.... doch ik gis dat ik mij bedrogen heb,’ liet ik er onmiddellijk op volgen.
‘Geenszins hebt gij u bedrogen, hier is de woning van den Generaal verdier.... Neem de moeite binnen te komen.’
Ik trad in de werkplaats. ‘Heb de goedheid,’ zeide ik tegen den man, die mij had ingelaten, en die zich voor een schilderstuk, eenen veldslag, geplaatst had, ‘den Generaal verdier van mijne komst te verwittigen.’ De schilder keerde zich om.
‘Wel, Mijnheer, ik zelf ben de Generaal verdier.’
‘Gij de Generaal verdier!’ zeide ik met eenige bevreemding, en vestigde op hem mijne oogen, waarin mijne groote verwondering te lezen was. Hij zag mij met een gelaat vol goedheid aan en begon te lagchen.
‘Het verwondert u, naar 't schijnt, Mijnheer, mij hier met schilderen werkzaam te vinden, daar gij welligt van mij, als krijgsman, en van mijne krijgsmansdaden iets gehoord zult hebben? Doch geen vriend van werkeloosheid zijnde, houde ik mij steeds met iets nuttigs en aangenaams werkzaam, en gij ziet dat ik thans met schilderen bezig ben.... Dan, wat is de reden uwer komst te mijnent?’
‘Generaal,’ zeide ik hem, met een gevoel van eerbied, ‘ik ben de zoon van uwen ouden krijgsmakker alexander dumas, die met u in Egypte gestreden heeft.’
De Generaal naderde mij met eenige verwondering, zag mij strak in de oogen, en na eenige oogenblikken van stilte zeide hij: ‘Inderdaad, uw gelaat is dat van uwen vader.’

{==583==} {>>pagina-aanduiding<<}
Dit zeggende, vloeiden er tranen over zijne wangen. Hij legde zijn penseel neder en reikte mij zijne hand toe, die ik eerder had willen kussen, dan drukken.
‘En wat brengt u te Parijs, mijn goede jongen?’ vervolgde hij; ‘want, indien mijn geheugen mij niet misleide, woont gij, met uwe moeder, in een dorp, welks naam mij ontschoten is.’
‘Dit alles is zoo.... doch mijne moeder wordt oud.... en wij zijn arm.’
‘Twee liedjes, mijn vriend, waarvan ik de wijze maar al te goed ken,’ antwoordde hij op een' bedrukten toon.
‘Mijne komst heeft ten doel, om een klein ambt te verkrijgen, ten einde in staat te zijn voor het onderhoud mijner moeder en mij te zorgen, en haar te voeden, zoo als zij mij zoo lang met moederlijke liefde gevoed heeft.’
‘Dit is zeer loffelijk.... maar het bekomen van een ambt, mijn vriend, dat is in den tegenwoordigen tijd geenszins eene zoo gemakkelijke zaak. Er zijn eene menigte edellieden, die geplaatst moeten worden.... en deze genieten doorgaans de voorkeur, al is hun verstand noch uitstekend groot, noch hunne kundigheden uitgebreid.’
‘Maar, Generaal,.... ik heb eenigermate op uwe proteetie gerekend.’
‘Mijn God!.... op mijne protectie!....’ en een schampere lach kwam hem op 't gelaat. ‘Indien gij, mijn goede jongen, schilderen zoudt willen leeren, zoo zou mijne proteetie kunnen strekken, om u les te geven.... en in dat geval zoudt gij nog geen groote baas zijn, indien gij uwen meester niet overtroft!.... Mijne protectie?.... Wel, ik ben zeer erkentelijk voor de goede gedachten, die gij van mij hebt opgevat. Want gij zijt zekerlijk de eenigste in de wereld, die mijne protectie op dezen oogenblik inroept.’
‘Hoe is dat mogelijk?’ antwoordde ik.
‘Ja wel mogelijk, daar die groote Heeren mij op retraite gesteld hebben, onder het onedel voorwendsel, dat ik eenigermate aan eene zamenspanning deel zou genomen hebben..... zoodat ik, gelijk gij nu ziet, mij met schilderen bezig houde. Indien gij lust hebt mijn leerling te worden, ziedaar een palet, penseelen en een schilderdoek van 36 stuivers.’
‘Hartelijk dank, Generaal; die kunst zou voor mij te moeijelijk zijn.... buitendien, de leertijd zou mij thans niet

{==584==} {>>pagina-aanduiding<<}
van pas komen, aangezien mijne moeder en ik.... naar eenige inkomsten verlangen.’
‘Dan, mijn goede vriend, heb ik niets anders om u aan te bieden.... alleen zou ik daarnevens u nog de helft mijner beurs kunnen aanbieden; hieraan had ik niet gedacht, hoewel dezelve voor u van geringe waarde zou zijn.’ Hij opende eene lade, en kreeg daaruit eene kleine beurs, waarin, naar mijne gissing, twee goudstukken en eenige francs aan zilvergeld was.
‘Ik zeg u wel hartelijk dank, Generaal.... mijn schat is bijna van dezelfde grootte.’ Ik werd zeer aangedaan.
‘Houd moed, mijn goede jongen! Zonder moed kan men in dezen tijd niet door de wereld komen.’
‘Mag ik zoo vrij zijn, Generaal, u om raad te vragen, hoedanig in dezen verder te handelen?’
‘Heel gaarne.... Doch verhaal mij eens, wat gij zoo al in Parijs gedaan hebt?’
Hierop nam hij zijn penseel en begon te schilderen.
‘Ik heb aan den Maarschalk Hertog van belluno geschreven.’
Dit hoorende, scheen de Generaal eenige ontevredenheid te gevoelen en zeide: ‘Zoo gij op dien man rekent, mijn lieve jongen, zult gij niet gelukkig in uwe zaken slagen.’
‘Ik heb ook een' recommandatiebrief voor den Generaal foy, Gedeputeerde van ons Departement.’
‘Komaan, dit is eene betere zaak. Ik raad u om het antwoord van den Minister niet af te wachten. Het is morgen zondag; breng uwen brief bij den Generaal foy. Van dien man is iets te verwachten. Ga, mijn goede jongen; hij zal u minzaam ontvangen. Indien gij heden middag bij mij wilt komen eten, zal mij zulks regt aangenaam zijn, en wij kunnen dan te zamen van uwen vader spreken.’
‘Zeer gaarne, Generaal!’
‘Welaan, ga dan nu heen.... ik moet nog wat werken.... en ik zal u tegen zes ure van avond terug verwachten.’
Ik nam weltevreden en bemoedigd afscheid van den Generaal. Met ongelijk meer vreugde en blijdschap ging ik naar beneden, dan ik naar boven geklommen was. Ik verblijdde mij, dat de zaken meer hoop op eenen gelukkigen uitslag begonnen te geven. Ik gevoelde thans ook levendig,

{==585==} {>>pagina-aanduiding<<}
van welk eene waarde een vriend, een getrouw vriend in den nood is.
Des anderen daags begaf ik mij naar den achtbaren Generaal foy. Ik vond hem bezig aan zijne geschiedenis van Spanje. Bij mijn intreden zag ik hem aan een' lessenaar staan schrijven. Op denzelven lagen verschillende papieren, landkaarten, plans en half geopende boeken verspreid. Hij keerde zich, toen hij de deur van zijn heiligdom hoorde opengaan, met zekere vlugheid, die hem eigen was, om, en rigtte zijne doordringende oogen op mij. Een heimelijke angst bekroop mij, en ik beefde.
‘Zijt gij alexander dumas?’ vroeg de Generaal mij, op eenen minzamen toon.
‘Ja, Generaal!’
‘Zijt gij de zoon van den Generaal, die het leger der Alpen gekommandeerd heeft?’
‘Ja, Generaal!’
‘Dan was uw vader een braaf man, en indien ik iets voor zijnen zoon doen kan, zal ik mij regt gelukkig achten.’
‘Ik zeg u hartelijk dank, Generaal, voor uwe belangstelling. Ik heb ook een' brief van den Heer danre voor u.’
‘Ach! van dien goeden vriend! Wel, hoe vaart hij? wat doet hij?’
‘Hij heeft zich verheugd, dat zijne pogingen iets hebben bijgedragen tot uwe benoeming als Gedeputeerde.’
‘Iets, zegt gij?’ den brief inmiddels openende, ‘zij zijn van veel belang geweest. Ik hoop slechts, dat mijne benoeming hem niet te veel moeite en onaangenaamheden veroorzaakt zal hebben. Doch laat ons zien wat hij mij schrijft.’ Hij las den brief. ‘Wel,’ vervolgde hij, ‘hij beveelt u mij aan met eene hartelijkheid en eene belangstelling, die mij treffen.... gij moet een groot vriend van hem zijn.’
‘Hij bemint mij als een' zoon.’
‘Welnu dan!’ De Generaal naderde mij. ‘Laat eens zien, wat zullen wij van u maken?’
‘Alles wat gij wilt, Generaal!’
‘Maar vooraf moet ik toch weten, waartoe gij geschikt zijt en wat gij verrigten kunt.’
‘Ach! mijne kundigheden zijn zeer gering.’
‘Laat ons er eens de proef van nemen. Gij verstaat zeker de wiskunde?’
‘Neen, Generaal!’

{==586==} {>>pagina-aanduiding<<}

‘Gij kent toch de beginselen van de algebra, van de meeten wiskunde?’ Hij hield bij elk woord op - en bij elk woord, dat de Generaal sprak, overdekte schaamte mijn gelaat en een koud zweet stond op mijn voorhoofd. Het was de eerste maal, dat ik verpligt was mijne zoo geringe kennis te belijden.
‘Neen, Generaal!’ zeide ik, met eene bevende stem.
Hij werd mijne verlegenheid gewaar, daar teekenen van smart op mijn gelaat stonden.
‘Hebt gij ook iets aan de regtsgeleerdheid gedaan?’
‘Neen, Generaal!’
‘Gij kent toch een weinig Grieksch en Latijn?’
‘Een weinig, Generaal!’
‘Gij spreekt ook levende talen?’
‘Het Italiaansch vrij goed, doch niet zoo goed het Hoogduitsch.’
‘Ik zal trachten u hij den Heer lafitte te plaatsen. Gij weet toch iets van het boekhouden?’
‘Ach neen, Generaal, van het boekhouden weet ik niets.’ Ik was verlegen en beschaamd.... ook bragten mijne geringe kundigheden den goeden, braven man in eene zigtbare verlegenheid.
‘Ach, Generaal!’ zeide ik op eenen toon, die hem trof. ‘Mijne opvoeding is geheel verwaarloosd, en tot mijne schaamte ontdek ik zulks nu het te laat is; doch ik geef u mijn woord, dat ik van dezen oogenblik niets zal verzuimen, om al het gebrekkige en ontbrekende met allen ijver en vlijt te herstellen en aan te vullen.’
‘Dit is braaf, mijn vriend.... maar hebt gij intusschen middelen om van te leven?’
‘Ach neen, Generaal! ik bezit niets....’ Dit zeggende, werd mijn gevoel hevig aangedaan, zoodat ik begon te schreijen.
De Generaal peinsde eenige oogenblikken en zeide: ‘Geef mij uw adres, dan zal ik nadenken wat ik voor u zal kunnen doen.’ Hij gaf mij papier en inkt en de pen, waarmede die achtbare man geschreven had; zij was nog nat - ik leide dezelve wederom op den lessenaar neder. ‘Wat beteekent dat?’ hervatte de Generaal, met eenige bevreemding.
‘Ik mag niet schrijven,’ antwoordde ik, ‘met de pen, waarmede gij geschreven hebt; dit zoude u beleedigen zijn.’
‘Kom, nu zijt gij kinderachtig,’ hervatte de Generaal; ‘dan ziedaar, daar hebt gij eene andere.... eene nieuwe pen.’

{==587==} {>>pagina-aanduiding<<}

Ik nam die aan en schreef mijn adres. De Generaal vestigde er zijne oogen op. Naauwelijks had ik een paar woorden geschreven, of hij klapte van blijdschap in de handen. ‘Nu zijn wij gered!’ riep hij verheugd uit.
‘Hoe zoo?’ vroeg ik zoo bescheiden mogelijk.
‘Omdat,’ was het antwoord, ‘gij eene zeer schoone hand schrijft.’ Een straal van hoop en blijdschap schoot door mijn hart.... Eene schoone hand.... dit was de eenigste verdienste, die ik bezat.... (en hoe dikwijls wordt het schrijven door velen verwaarloosd.) Ik begreep nog niet, hoe het mogelijk zou kunnen zijn, om met zulke geringe verdiensten fortuin te maken.
De Generaal foy deed alsof hij mijne blijdschap niet opmerkte, en zeide mij op zijne gewone minzame wijze: ‘Hoor, mijn vriend, ik ga heden bij den Hertog van orleans eten; ik zal hem over u spreken. Ga daar zitten, stel een klein adres voor hem op, en schrijf nu eens zoo mooi als gij kunt; toon nu eens, hoe sierlijk gij kunt schrijven.’
Ik voldeed met eene naauwgezette nederigheid aan het verzoek des Generaals, te meer, daar ik besefte, dat welligt van dit adres mijne toekomstige bestemming zoude afhangen.
Toen ik met mijn adres gedaan had, schreef de Generaal eenige regels op den kant van hetzelve. Wat was zijn schrift heerlijk, in vergelijking van het mijne! Hierna vouwde hij het te zamen, en stak het in zijn' zak. Hij reikte mij daarna minzaam de hand tot afscheid, en noodigde mij, tegen den volgenden dag, bij hem te komen ontbijten. Ik nam op de nederigste en beleefdste wijze van hem afscheid, en vertrok met eene innige weltevredenheid. Bij mijne terugkomst in de herberg vond ik eenen brief met het merkteeken van den Minister van Oorlog.
Tot hiertoe was de balans tusschen goed en kwaad zoo wat in evenwigt gebleven; de brief, welken ik thans zoude openen, zou haar meer bepaaldelijk tot den eenen of den anderen kant doen overhellen.
De Minister antwoordde mij, dat veelvuldige drukte hem niet veroorloofd had mij ter audiëntie te ontvangen, en noodigde mij tevens uit, mijn verlangen aan hem schriftelijk mede te deelen. De evenaar was alzoo naar de slechte zijde overgeslagen.

{==588==} {>>pagina-aanduiding<<}

Ik antwoordde den Minister op de eerbiedigste wijze, dat mijn verzoek om een gehoor bij zijne Excellentie alleen ten doel had, hem den originelen brief van dankbetuiging mede te deelen, dien Z.Exc. weleer aan wijlen mijnen vader, zijnen Generaal en Chef, geschreven had; maar dat, daar ik het geluk niet kon hebben hem te spreken, ik mij vergenoegde hem er een afschrift van toe te zenden.
Ik ging den volgenden dag naar het hotel van den Generaal foy, van wien ik nu mijn eenigste hulp, hoop en bijstand bleef wachten. De Generaal foy ontving mij met eene zigtbare vergenoegdheid, weltevredenheid en blijdschap, hetgeen mij iets goeds, iets aangenaams, iets gelukkigs voorspelde.
‘Welaan, mijn vriend,’ zeide de Generaal foy, ‘uwe zaak is in orde.’
‘Op welk eene wijze?’ vroeg ik in verrukking van blijdschap.
‘Gij komt aan het Secretariaat van den Hertog van Orleans, als surnumerair, op een jaarlijksch traktement van 1200 franken. Dit is zekerlijk geen groot inkomen,’ voegde hij er bij, ‘maar het kan beter worden, indien gij u wel bevlijtigt.’
‘Mijn fortuin is gemaakt,’ dacht ik in stilte. ‘En wanneer zal ik mijn' post aanvaarden?’ vroeg ik beleefdelijk.
‘Van daag nog, indien gij zulks verlangt.’
‘Wie is mijn Chef, Generaal?’
‘Mijnheer oudard. Gij hebt u slechts van mijnentwege bij hem aan te dienen.’
‘Is het geoorloofd, Generaal, deze blijde.... deze gelukkige tijding aan mijne goede moeder mede te deelen?’
‘Wel zeker! Ga daar zitten....’ en hij wees mij eene plaats aan, ‘daar zult gij al het noodige vinden om den brief te schrijven.’
Ik schreef aan mijne hartelijk geliefde moeder, alles te verkoopen en zoo spoedig doenlijk bij mij te Parijs te komen, daar ik een' post van 1200 franken 's jaars bekomen had, eene som, die mij alstoen bijzonder groot voorkwam. Toen ik mijn' brief geschreven had, vervoegde ik mij weder bij den Generaal. Men kon aan het gelaat des edelen mans zien, dat hij verblijd was mij dien post te hebben kunnen bezorgen. Dit herinnerde mij, dat ik hem nog mijnen har-
{==589==} {>>pagina-aanduiding<<}
telijken dank schuldig was. Ik vloog hem om den hals en kuste hem, waarover hij begon te lagchen. ‘Gij hebt een goed hart,’ zeide hij, ‘maar vergeet niet, wat gij mij zoo plegtig beloofd hebt: werk en leer.’
‘Deze belofte zal ik heilig nakomen, Generaal! Mijn schrijven zal mij nu onderhoud verschaffen, en ik hoop eens, met mijne moeder, van de vruchten mijner pen te zullen kunnen leven.’
‘Dit zal mij regt aangenaam zijn; maar laat ons nu gaan ontbijten; de tijd verloopt; ik moet mij naar de Kamer begeven.’
Een huisknecht bragt een klein tafeltje in het schrijfkabinet des Generaals, voorzien van alles wat tot het ontbijt vereischt wordt. Wij ontbeten te zamen. Zoodra het ontbijt geëindigd was, verliet ik den Generaal. In den letterlijken zin des woords vloog ik nu de straat Mont-Blanc uit, naar het Palais Royal, verheugd, dat nu weder de evenaar ten goede was overgeslagen.
Mijnheer oudard ontving mij met de grootste minzaamheid, zoodat ik wel kon opmerken, dat het geenszins mijne verdiensten waren, die mij zoo gelukkig gemaakt hadden. Hij wees mij mijne werkzaamheden op zijn bureau aan, waar nog twee jongelieden van mijne jaren bezig waren, die beide thans mijne vrienden zijn.
Dadelijk bragt ik mijne gedane belofte ten uitvoer, om namelijk met ernst te studeren. Ik verstond het Latijn genoegzaam, om zonder onderwijs mij verder in die taal met vrucht te kunnen oefenen. Ik kocht voor hetgeen mij van de drieënvijftig franken nog overig was juvenalis, tacitus en suetonius. Ik had ook altijd veel lust en smaak in de beoefening der aardrijkskunde gehad, en deze zoo nuttige als aangename wetenschap verstrekte mij tot uitspanning. Ik had kennis aan een' jongen geneesheer, en ik verzocht hem mij toe te staan, hem naar zijn collegie over de physiologie te vergezellen; zijnde hij zelf een zeer goed en kundig physiologist en chimist. Ik was hem tevens behulpzaam in het doen zijner operatiën, en ik leerde weldra van die twee wetenschappen zoo veel, als voor elk beschaafd man noodig is te weten. Mijn sterk ligchaamsgestel veroorloofde mij des nachts voor mijne letteroefeningen aan te vullen, wat mij daartoe des daags aan tijd ontbrak. Om kort te gaan, eene

{==590==} {>>pagina-aanduiding<<}
geheele verandering kwam in mijn werkelijk leven en zedelijk bestaan, en toen mijne goede moeder, na verloop van twee maanden, bij mij te Parijs kwam, herkende zij mij naauwelijks, zoo zeer was ik in werkzaamheid, in ernst en mannelijk voorkomen veranderd. Van dien tijd af aan onderwierp ik alles aan mijnen wil, - een wil, die geen ander doel had, dan met de stevigste volharding te leeren, wat mij ontbrak en wat mijnen geest kon versieren en mij gelukkig kon maken. Ik was dagelijks acht uren lang op mijn bureau werkzaam; de uren van 7 tot 10 des avonds waren de werkzaamsten, die in geen opzigt immer door mij konden of mogten verzuimd worden. Eenige uren van den nacht schoten mij alleen over om te studeren. Mijn sterk en gehard ligchaamsgestel veroorloofde mij dit nachtwaken vol te houden, zonder nadeel aan mijne gezondheid toe te brengen. Ook veroorloofde hetzelve mij zoo vele en verschillende werkzaamheden te verrigten, dat al mijne vrienden daarover verbaasd waren; daar zij niet konden begrijpen, hoe het voor mij mogelijk ware, bij zoo veel arbeid op mijn bureau, nog tijd voor zoo vele andere verrigtingen te vinden.
Dit nachtwaken, waardoor ik voor alle gevaarlijke verstrooijing beveiligd bleef, duurde meer dan drie achtereenvolgende jaren, zonder eenige uitwerking naar buiten. Nu echter begon ik lust te gevoelen, eenige vruchten van mijne werkzaamheden in het licht te geven; doch meer dan ééne reden hield mij hiervan vooralsnog terug.
De lust voor tooneelarbeid kreeg bij mij de overhand; ik bestudeerde dit vak, zoo veel tijd en gelegenheid zulks toelieten, hoewel de gave mij steeds bleef ontbreken iets belangrijks van dien aard zamen te stellen. Mijne bewondering voor den grooten en verdienstelijken tooneelspeler talma klom ten top. Doch, na verloop van eenigen tijd, had ik ook het geluk andere en vooral Engelsche tooneelspelers te zien en te hooren. Tot hiertoe was ik geheel onbekend gebleven met datgeen, wat in vreemde landen in de tooneelkunst voortgebragt was. Het treurspel Hamlet werd aangekondigd. Ik kende dat stuk van ducis. Ik verzuimde ook niet dat van shakspeare te gaan zien. Ik was verrukt; zoo iets had ik nog nooit gezien. Nu meende ik gevonden te hebben, waarnaar ik zoo lang en te ver-
{==591==} {>>pagina-aanduiding<<}
geefs gezocht had; te weten: tooneelspelers, die vergaten dat zij op een tooneel waren. Het figuurlijk leven was in een dadelijk leven veranderd. Door oefening en kunst waren woorden, gebaren, houdingen en gelaatstrekken die van menschen uit het werkelijke leven geworden. S. en K. bragten mij in verrukking en in bewondering. Ik zag ook M., K. en IJ. in hun verrukkelijk spel. Ik verslond nu alles, wat, tot het theatrale betrekkelijk, in het buitenland aan het licht kwam. Ik moest erkennen, dat in alles de glans van S. afstraalde, zoo als alles door de heerlijke zon warmte ontvangt en bezield wordt. Het kwam mij voor, dat niets bij het verrukkelijk spel van S. in vergelijking kwam. Hij was even groot treurspeldichter als C., komiek als M., diepdenker als G. en ook zoo vurig als S. De werken van S. schenen mij toe zoo vele verschillende stof te bevatten, als al de andere te zamen. Van dat oogenblik was mijne roeping bepaald. Het scheen, dat mijne bestemming, zoo als die van elk mensch, mij mijnen werk kring aanwees. Ik gevoelde in mij eene
kracht, een vertrouwen, die mij tot nu toe ontbroken hadden. Ik streefde met mannenmoed naar de toekomst, waartegen ik tot hiertoe gevreesd had schipbreuk te zullen lijden. Intusschen bleef ik niet onbekend met de moeijelijkheden, welke de loopbaan, die ik voorgenomen had in te treden, opleverde. Ik wist beter dan vele anderen, hoe vele grondige en belangrijke studie en kennis dezelve vorderde, en dat, om met gegronde hoop op eenen goeden uitslag de levende natuur aanschouwelijk te maken, gedurende een' zeer langen tijd de doode zou moeten bestudeerd worden. Ik beoefende alzoo de eene en de andere wetenschap, en trachtte mij te vormen naar mannen van kennis en genie, als S., C., M. Ik behandelde hunne werken als de ontleedkundige de lijken, en met het ontleedmes in de hand was ik bijna geheele nachten werkzaam, om alzoo tot in het hart de levensbronnen en het geheim van den bloedsomloop na te sporen. Ik zocht, met welk bewonderenswaardig mecanismus zij de spieren en de pezen in werking bragten, en ik trachtte te ontdekken, met welk eene kunst zij het vleesch van de beenderen afzonderden, om het beengestel en deszelfs werking gade te slaan. Niet elk mensch op zich zelf, maar alle menschen werken te zamen, om dat edel doel te bereiken. Ieder heeft zijn'

{==592==} {>>pagina-aanduiding<<}
tijd; ieder beoefent er een afzonderlijk gedeelte van; doch naderhand wordt aller werk te zamen vereenigd. En wanneer een van dezen ophoudt te bestaan, gaat zijn aandeel op een ander over. Soms op zijn' zoon of iemand zijner bloedverwanten of vrienden; want men moet ze beschouwen als sterren in den melkweg.
Immers een volmaakt werk daar te stellen is en blijft voor een mensch alleen eene onmogelijkheid. God zelf, toen Hij den mensch schiep, schiep geenen nieuwen vorm, maar bragt hem naar zijn beeld voort. Dit was het, dat aan S. deed zeggen, wanneer men hem beschuldigde, iets van een' zijner tijdgenooten te hebben overgenomen, of nagevolgd: Het is waar, ik onttrok een beminnelijk meisje aan een slecht gezelschap, om het bij een beter te doen plaats nemen.’ Of hetgeen M. op zoodanige beschuldigingen even waar als naïf deed zeggen: ‘Ik neem het goede daar, waar ik het vind.’
S. en M. handelden hierin wèl, want de mensch van kunst en genie geeft niet gewonnen, maar overwint. Hij maakt van eene provincie een geheel rijk. Hij geeft het wetten, en hij bevolkt het met zijne onderdanen. Hij strekt zijnen gouden schepter over deze volken uit, en niemand veroorlooft zich hem toe te voegen: dit of dat gedeelte van uw rijk behoort niet tot uw erfdeel. Ik vond mij gedrongen deze snaar aan te roeren, omdat men mij dezelfde beschuldigingen doet, welke weleer aan S. en M. gedaan zijn; en hoewel het mij na veel nachtwaken gelukt is, eenige schoonheden te zamen te brengen en te vereenigen, schijnt men mij als met den vinger aan te wijzen, wat bij anderen gevonden wordt, daar men zulks als een heimelijke diefstal, of, naar de gewone spreekwijze, als eene letterdieverij wil aanmerken.

Medegedeeld door van steenderen, te Harlingen.


{==593==} {>>pagina-aanduiding<<}

Mateo, de gebogchelde.

(Vervolg en slot van bl. 543.)

Des anderendaags, een uur na het vallen van den avond, kwamen twee dier snelzeilende, ligtgetakelde vaartuigen, onder den naam van trincadores bekend, met een' gunstigen wind van de Fransche kust aanzweven, en hielden op de tegenoverliggende haven der vesting St. Sebastiaan aan. Gelijktijdig heschen zij lantarens aan den top der masten; en naauwelijks was dit geschied, of van onder de schaduw der klippen aan den voet des lichttorens schoten vijf roeibooten vol volk te voorschijn en hadden in weinig minuten de zijde der trincadores bereikt. De manschap der booten klom op de grootere vaartuigen over, met uitzondering van twee man, die in elke der booten achterbleven, en met dezelve op hun gemak weder naar land roeiden. Op de beide scheepjes werden nu alle zeilen bijgezet, en een goede oostenwind begunstigde hunne vaart; pijlsnel gleden zij over de golven heen; maar, alsof dit rassche voortspoeden den bevelvoerders nog te langzaam scheen, werden er riemen uitgelegd, en de stoute Biskaaische zeelieden spanden al hunne krachten in, om de snelheid hunner vaartuigen nog te vergrooten. Schuimend stoof het water op voor den boeg en langs de zijden, en glinsterde met dat phosphorieke licht, hetwelk de zee zoo dikwerf aan deze kusten vertoont. De manschap, die op de booten aan boord gebragt was, nam aan dezen arbeid der zeelieden geen deel, die ook, naar hunne dragt en uitrusting te oordeelen, minder voor hunnen stand en hun beroep gepast zou hebben. Zij waren ongeveer vijftig in getal, forsche knapen met barschen blik, sommigen zelfs met eene ware roover- en moorder-fisionomie, doch allen op hun gelaat den stempel dragende van onverzettelijken moed. Hunne kleeding liep nog al tamelijk uiteen; ettelijken droegen blaauwe of groene soldatenbuizen, anderen grijze militaire rokken; allen echter hadden op het hoofd de ronde en vlakke kap, welke de algemeene schedelbedekking der
Carlisten, maar ook van sommige Guerilla-korpsen der Christinos was, en allen waren goed

{==594==} {>>pagina-aanduiding<<}
en gelijkmatig gewapend, met blanken, van bajonet voorzienen snaphaan, terwijl hunne cananas of lederen tasschen volgepropt met patronen waren.
Deze lieden vormden de Guerilla-bende van antonio ramez, die zelf zich op het halfdek van het grootste der twee vaartuigen bevond, in stil en ernstig gesprek met denzelfden man, in wiens gezelschap hij een deel van den voorgaanden nacht in de herberg aan de Bidassoa had doorgebragt. Senor L*** had echter thans zijne kleeding met eene andere verwisseld, zoo als hij ook daarenboven eenen degen had omgegespt en van onder zijnen mantel de grepen van twee pistolen naar buiten keken. Zijn voorhoofd was door peinzen in rimpels getrokken, en zijn oog gaf opgewondenheid en vast besluit te kennen, terwijl hij tusschen de planken aan den boeg van het snelzeilend vaartuig op en neder ging, of, om juister te spreken, zich henen wrong. ‘Het is een waagstuk,’ antwoordde hij op eene zoo even door antonio gemaakte aanmerking; ‘maar het loon, waarnaar wij streven, staat daarmede in verhouding. En heeft er geene verraderij plaats gehad en houdt uw volk stand, zoo blijf ik borg voor den goeden uitslag.’
‘Verraderij kan bezwaarlijk plaats gehad hebben,’ hernam de Guerilla; ‘want zelfs op dit oogenblik weet, behalve gij en ik, nog niemand, waarheen onze vaart gerigt is, of welk het doel onzer onderneming zijn moet. Het ware doel is zekerlijk het laatste, waarop vermoeden vallen kan; en wat mijn volk betreft, daarvoor sta ik in als voor mijzelven.’
Drie uren nadat de zeilbooten St. Sebastiaan verlaten hadden, wierpen zij het anker in den mond eener baai aan een afgelegen deel der kust van Guipuscoa, ten westen van den mond der rivier Orio en op geringen afstand van de haven van Guetaria. Veertig Guerillas met antonio en L*** werden achter elkander in schuiten aan wal gezet; de overige tien werden aan boord gelaten, met uitdrukkelijk bevel, aan geenen der bootslieden te veroorloven naar land te gaan, en voorts op dezelfde plaats de terugkomst hunner kameraden te verbeiden, die nog vóór het aanbreken van den volgenden morgen zou plaats hebben. Alles werd met de uiterste behoedzaamheid en stilte ten uitvoer gebragt; alle licht aan boord der twee vaartuigen was reeds lang te voren

{==595==} {>>pagina-aanduiding<<}
uitgebluscht; de riemen waren met lappen omwikkeld; geen luid woord mogt gesproken worden.
De maan scheen niet, maar de lucht was helder en de sterren schitterden, toen antonio en zijne bende, onder aanvoering van Senor L***, die zich aan het hoofd van den troep gesteld had, de kust verliet en landwaarts introk. Zij marcheerden in eenen enkelen trein, achter elkander en met den de Spaansche soldaten zoo eigenen tred, die in spoed en vermijding van gedruisch slechts met dien der Indianen van Noord-Amerika te vergelijken is. Men kon het, strikt genomen, noch gaan noch loopen noemen; het was iets tusschen deze beiden in, eene soort van vliegenden schuifpas, dien men lang kan uithouden en die toch met groote snelheid over den grond voert. De geleider der bende was blijkbaar met de landstreek, door welke hij trok, ten volle bekend; hij zag noch regts noch links, maar vervolgde zijnen weg in bijna lijnregte rigting, nu eens door wei- en akkerland, dan weder door naauwe holle wegen, en menigmaal, doch voor eene korte poos, langs eenen grooten weg; door bosch en struiken, heggen en slooten, of ook over heuvels, over welke hij met de vlugheid en onvermoeide volharding van eenen Biskaaischen bergbewoner voortspoedde. Van het oogenblik af aan, dat de Guerillas voet aan wal gezet hadden, waren zij op carlistisch grondgebied geweest, te midden eener aan den Pretendent verknochte bevolking en op geringen afstand van talrijke kantonnementen zijner troepen, of ook door hen bezette vestingen. Het late nachtuur echter, de duisternis en de eenzame paden, welke zij volgden, maakten het onwaarschijnlijk, dat iemand hen zien of ontmoeten zou; doch desniettemin gingen zij met de uiterste omzigtigheid te werk. Hunne kleeding en uitrusting was in allen opzigte dezelfde als die der meeste Carlistische troepen: het waren louter Biskaaijers, bekend met de taal en de gewoonten der vijanden, onder welke zij zich zoo onverschrokken gewaagd hadden. Gedurende
eenen togt van drie uren ontmoeteden zij slechts twee menschelijke wezens: vooreerst eene boerenvrouw, die hun vriendelijk goeden nacht wenschte en zonder argwaan voorbijging, daar zij des te meer moest wanen Carlisten voor zich te zien, vermits twee of drie uit den troep een liedje aanbieven, dat onder de partijgangers ge-
{==596==} {>>pagina-aanduiding<<}
bruikelijk was, en waarin Don carlos even zeer hoog geprezen als zijne nicht en schoonzuster smadelijk gehoond werden. De tweede, die hen ontmoette, kwam er zoo goed niet af. Een boer, op een' welgevoeden muilezel, kwam aandraven, voegde zich bij de bende, en scheen grooten lust te hebben om in haar gezelschap te blijven. Hij knoopte met de soldaten een gesprek aan, vroeg, van waar zij kwamen, waar zij heen wilden, en wat de reden was, dat zij nog zoo laat marcheerden. De Guerillas hadden hunne les goed geleerd en waren met hunne antwoorden ras genoeg bij de hand; maar de nieuwsgierighetd van den boer liet zich zoo gemakkelijk niet voldoen, en zijne vragen werden eenigzins bedenkelijk.
‘Help mij toch dien babbelaar uit den weg!’ zeî L*** tegen antonio. ‘Hij is al te spionnerend. Vijftig levens mag men niet om een eenig op het spel zetten.’
‘Gij hebt gelijk,’ zeî antonio, terwijl hij stil de sabel trok en zijnen tred matigde. Toen nu de ongelukkige boer voorbij den Guerillas-kapitein kwam, siste oogenblikkelijk een sabelslag door de lucht, men hoorde een zwak gerogchel, en door struiken en rijs viel knetterend een lijk in de greppel, die den weg bezoomde.
Het was een uur na middernacht, toen de kleine bende avonturiers halt hield in eenen hollen weg, die door digt met bosch begroeide bergen heenslingerde, uit welken hier en daar onregelmatige hoeken en rotspunten uitstaken. Alles was stil als het graf. De wind was gaan liggen, en, behalve het gekras van een' uil of het gekwak van een' kikvorsch, dat van tijd tot tijd vernomen werd, was wijd en breed geen geritsel te hooren.
‘Binnen tien minuten zijn wij, waar wij wezen moeten,’ zeî L*** tegen antonio. ‘Het is tijd, uwe laatste bevelen aan uw volk te geven.’
Antonio keurde het goed, en in het volgende oogenblik stonden de Guerillas in eenen kring rondom hunne aanvoerders geschaard. L*** zelf sprak hen aan.
‘Mannen,’ zeide hij, op een niet zeer in de verte schemerend licht wijzende, ‘ginds ligt Aspeitia.’
Algemeene verbazing maakte zich van het volk meester, toen het vernam, dat zij zich werkelijk zoo diep in het hol van den leeuw bevonden.

{==597==} {>>pagina-aanduiding<<}

‘Daar bevindt zich een man,’ ging L*** voort, ‘dien wij nu vatten en naar de trincadores willen brengen. Soldaten zijn er daar geene, en het zal ons niet veel moeite kosten hem gevangen te nemen. Doch mogt desniettemin eene poging tot zijne bevrijding gedaan worden, en was er schijn dat zij kon slagen, zoo herinnert u, dat wij hem hebben moeten, levend of dood, en dat zoo veel goud, als zijn hoofd zwaar is, morgen aan dien man wordt uitbetaald, die het te St. Sebastiaan vertoonen kan. En nu voorwaarts! Raposo zij ons wachtwoord. In geval wij van elkander geraken, hier hereenigen wij ons.’
De mannen traden weder in het gelid, en de marsch werd hervat. Zij waren echter nog geene honderd pas van de plaats, waar zij deze korte halt gemaakt hadden, gekomen, of eene plotselijke schittering verlichtte geheel den hollen weg, en het donderend geluid van een honderdtal snaphaanschoten rolde weêrgalmend door de omliggende bergen. Op hetzelfde oogenblik brak van achter rotsen en boomen, uit struiken en kreupelhout, een evenredig getal donkere gedaanten te voorschijn, en de witte kappen van het vijfde bataillon van Guipuscoa, de veelbeproefde en te regt gevreesde Chapelgurris, werden in de schemering zigtbaar, toen zij, die ze droegen, op de verbaasde Christinos instormden.
‘Hemos perdido’ (wij zijn verloren) stamelde L***, terwijl hij aan den voet eens booms nederzeeg; ‘maar gewaagd moest de worp worden.’
Twee snaphaankogels hadden hem doorboord, en hij stierf bijna op hetzelfde oogenblik. Meer dan het derde deel der Guerillas was door het welgerigte vuur der Carlisten gesneuveld of doodelijk gekwetst; doch, niettegenstaande dit zwaar verlies en zijnen wanhopigen toestand, scheen antonio, die nog ongekwetst was, de tegenwoordigheid van geest niet verloren te hebben, maar voornemens te zijn zijn leven zoo duur mogelijk te verkoopen.
‘Animo, muchachos!’ (moed, jongens!) riep hij, terwijl hij het geweer van een' zijner gevallene kameraden opgreep, op eenen Carlistischen officier, die zijn volk ten aanval voerde, aanlegde en hem nederschoot. Door het voorbeeld van hunnen kapitein voelden de Christinos zich bemoedigd, en openden op hunne beurt tegen den vijand een levendig vuur, dat hem eenige oogenblikken in het voortrukken

{==598==} {>>pagina-aanduiding<<}
stuitte. Maar de overmagt was te groot, dan dat de uitslag van den strijd lang twijfelachtig had kunnen blijven. Antonio deed eene stoute, maar vergeefsche poging, om, voet voor voet vechtende, langs den weg, dien hij gekomen was, terug te trekken. Nadat hij door de wanhopige onstuimigheid zijner aanvallen de Carlisten tweemaal tot deinzen genoodzaakt had, zag hij zich eindelijk geheel omsingeld, en begreep, dat hij den dood op de plaats, waar hij stond, niet meer ontgaan kon. Een verschrikkelijk vuur der Chapelgurris, die door den hardnekkigsten wederstand dezer handvol volks woedend geworden waren, maakte aan de zaak een einde. Vijf Christinos, die nog overbleven, wierpen hunne wapenen weg en baden om lijfsgenâ, doch werden meêdoogenloos neêrgestooten. Antonio zelf lag, doodelijk gewond, op het slagveld.
Eer nog de kruiddamp der laatste losbranding was weggetrokken, verscheen een knaap, op een lomp bergpaard gezeten, ter plaatse, waar het gevecht geleverd was. Hij steeg af, en zocht onder de dooden en stervenden, met welke de grond overdekt was, in het rond; tot dat hij bij antonio kwam, die, met zijn hoofd tegen een rotsblok leunende, aan den weg lag, en wiens bloed uit drie wonden stroomde, waarvan de laatste doodelijk was. Toen hij den stervende herkende, borst mateo (want dat deze het was begrijpt men ligtelijk) in een luid jubelgeschreeuw uit.
‘Ha, antonio mio!’ krijschte hij, ‘ditmaal, schijnt het, hebben wij het dan nog niet tot den Generaalsrang gebragt; wij moeten nog een weinig op de sjerp wachten. Of hebben wij misschien het onsje lood voor ons deel gekregen? Ha, ha! Welnu, dat zal u leeren, een' armen gebrekkige op slaag en oorvijgen te trakteren. Wilt gij dan nu Don carlos niet meênemen, zeg? - ha, ha, ha!’
En nu begon hij rondom den gekwetste te dansen en te springen, terwijl hij schimpliederen op isabella en hare aanhangers brulde en brokken uit Carlistische strijdgezangen hooren liet, tot groot vermaak van eenige. Chapelgurris, die hunne fakkels uit de handen gelegd hadden, om te beter de lijken der Christinos te kunnen plunderen, en die thans bij het flikkerend licht de kuren van den half krankzinnigen knaap stonden aan te gapen, en van tijd tot tijd de smaadredenen aanvulden, waarmede hij den ongelukkigen antonio pijnigde. Deze maakte thans eene beweging, alsof

{==599==} {>>pagina-aanduiding<<}
hij zijn hoofd iets hooger op zijn steenkussen wilde heffen. Mateo knielde digt naast hem neder.
‘Laat mij u helpen, antonio,’ zeide hij, op den toon van bitteren spot. ‘Het schijnt, dat gij dezen nacht op uwe legerstede niet al te gemakkelijk ligt.’
Met deze woorden sloeg hij zijne lange, schrale armen om het lijf van zijn slagtoffer, en spande al zijne krachten in, om het in eene zittende houding te brengen, terwijl zijn ligt beweegbaar gezigt zich tot een leelijke grijns van haat en verachting vertrok. De gekwetste Guerilla liet een steunen hooren, dat woede en pijn hem afpersten, en dat een oogenblik later door een' schellen schreeuw van den gebogchelde beantwoord werd. De armen van dezen laatsten slaakten het ligchaam, 't welk zij vasthielden; knikkend viel zijn hoofd naar voren, en onmagtig zeeg hij over antonio heen, die juist den geest gegeven had. Ettelijken der Carlisten snelden toe, om mateo op te heffen; maar ook hij was reeds dood. Met eene laatste inspanning zijner wegstervende kracht, had de Guerilla een stilet getrokken en het zijnen verrader en pijnigcr in het hart gedrukt.

Tweeduidig compliment.

Een jong man, die gaarne complimenten maakte, maar daarin meestal niet zeer gelukkig slaagde, zat eens aan tafel met verscheidene lieftallige meisjes, van welke een hem de vraag deed, waarom hij zoo weinig at. - ‘Ach!’ antwoordde hij, ‘wanneer men zulke dames ziet, dan vergaat ons de appetijt.’

Aan een' jeugdigen vriend, bij zijn eerste staatsexamen afgewezen.


't Hoofd omhoog, de geest naar boven! 
Zijt ge uzelven welbewust, 
Dan zult ge eens den stond nog loven, 
Die thans 't eergevoel ontrust. 
 
Staat van eersten niet geschreven 
Die de laatsten zullen zijn? 

{==600==} {>>pagina-aanduiding<<}

Genen mogen dan wel beven 
Voor gerustheids-zwijmelwijn! 
 
Gaan zij voorwaarts, wèl hun allen, 
Die daar keerden roembevracht; 
Maar, zoo zij hun vlijt versmallen, 
Wèl dan hem, die 't laatste lacht! 
 
Tot die lagchers wendt ge u henen: 
Aan hun thans beloonde vlijt 
Zult ge nieuwen moed ontleenen, 
Die eens 't ouderhart verblijdt. 
 
Zij toch, beter thans beslagen 
Dan die vroeger zijn bekroond, 
Hebben 't eerloof weggedragen, 
Dat eens rijper vruchten toont. 
 
Nieuwe moed schenkt nieuwe krachten, 
Nieuwe prikkels aan de vlijt; 
Veel moogt gij van haar verwachten 
In uw' prillen lentetijd. 
 
Moed, met vlijt, kan wond'ren baren, 
En, zoo ge aan hun magt gelooft, 
Siert weldra een krans uw haren, 
Die der and'ren luister dooft. 


Grafschrift voor eene brave vrouw.


De beste Vrouw bedekt dees steen. 
Drie korte jaren vlogen heen, 
En God ontnam haar mij, opdat de zaligheid, 
Ons in Zijn' Hemel eerst bereid, 
Mij niet door haar bezit geheel 
Reeds op deze Aarde viel ten deel. 

Mengelw. No. XI. bl. 351. reg. 7 en 18. lees: aldegrever.





{==601==} {>>pagina-aanduiding<<}

Mengelwerk.

God ziet en bezoekt het kwaad.

Door W.H. Warnsinck, Bz.

Hoewel de waarheid van bovenstaande woorden ontelbare malen door de ondervinding is bevestigd geworden, zoo is het leveren van nieuwe proeven en bewijzen geenszins als overbodig te beschouwen, en vooral niet wanneer uit de geleverde proeve of het bijgebragt bewijs het een en ander tot onze besturing en leiding valt op te merken.
Doorgaans hult zich het misdrijf in eene digte en ondoordringbare duisternis, en zien wij alleen de gevolgen der kwade daad, zonder dat wij tot de kennis kunnen geraken van de wijze, waarop, en den persoon, door wien de daad is bedreven geworden. Staan wij regtstreeks in verband met de gevolgen van het gepleegde feit, dan worden wij daardoor op eene onaangenamc en verontrustende wijze aangedaan, en verliezen wij, althans in de eerste oogenblikken, die bedaardheid en kalmte van geest, die alleen in staat zijn, om over het ons omringende duister althans eenig licht te verspreiden; wij laten ons door den schijn misleiden, verdiepen ons in vermoedens en gissingen, maken verkeerde gevolgtrekkingen en min juiste besluiten, die tot ondoeltreffende handelingen aanleiding geven, en zijn alzoo niet zelden zelv' de oorzaak, dat wij in de duisternis der onzekerheid blijven omdolen.
Ik heb mij voorgenomen eenig verslag te geven van de omstandigheden, die eenen ten mijnent gepleegden diefstal vergezeld hebben en zijn opgevolgd. Die omstandigheden hebben in der tijd eenig gerucht gemaakt, en derzelver mededeeling kan welligt voor anderen eenige nuttigheid hebben. Eigene feilen en dwalingen openbarende, kun-
{==602==} {>>pagina-aanduiding<<}
nen dezelve mogelijk voor anderen tot leering en waarschuwing strekken in gevallen van gelijksoortigen aard. Mogt dit stukje van die zijde eenig nut stichten, dan zal het niet geheel te vergeefs geschreven zijn. Als getrouw verhaal van eene ingewikkelde gebeurtenis schenkt het mogelijk aan eenigen onder de lezers van dit Mengelwerk, in weerwil van het betreurenswaardige, een uur van verpoozing na het volbrengen van gewigtiger taak.
Dit weinige zij, als ter inleiding, nopens mijne voorname bedoeling met het vervaardigen van dit opstel, voldoende. Ik begeef mij alsnu tot het verhaal.

Op Zaturdag den 13 September des vorigen jaars verliet ik met mijne familie, des middags ten half twee ure, mijn buitenverblijf te Overveen, ten einde in den omtrek een rijtoertje te maken, en omstreeks half zes ure kwamen wij op Willemsoord terug.
Reeds bij het afstijgen van het rijtuig rigtte de huisknecht tot mijne gehuwde dochter de vraag: ‘of Mevrouw ook den drinkkroes van mijn' kleinzoon had medegenomen?’ terwijl hij, op een ontkennend antwoord, met een ontsteld gelaat te verstaan gaf: ‘dan is er vast kwaad volk in huis geweest!’
Inmiddels was ook ik van het rijtuig af- en in huis getreden, waar ik mij van de dienstboden (de genoemde knecht, de keuken- en werkmeid, en de kindermeid mijner reeds genoemde dochter) omringd zag. Op aller gelaat was ontsteltenis te lezen, en die ontsteltenis deelde zich, als iets aanstekends, mede aan ons allen, die op eene zoo verontrustende wijze werden verwelkomd. Ieder sprak, vroeg, antwoordde verward dooreen; mijn kleinzoontje begon over het verlies van zijn' drinkkroes te schreijen, en niet dan met moeite vernamen wij, uit gedurig afgebrokene redeneringen, (want de spijzen waren gereed en het middagmaal werd, te midden der algemeene confusie, opgedragen) wat er gebeurd was. Ik zal dit nu ordelijk verhalen:

{==603==} {>>pagina-aanduiding<<}

De knecht, die, vóór ons vertrek, met het doen van een tweetal boodschappen op het nabijgelegen Overveen was belast gewcest, had, na het sluiten der huisdeur op het nachtslot, toen wij waren afgereden, nog eenigen tijd in huis vertoefd, was vervolgens uitgegaan, en, naar zijn zeggen, drie kwartier uurs later teruggekomen. Zich nog te huis bevindende, had hij de huisdeur geopend en vervolgens weder gesloten voor een' manspersoon, die, naar zijn zeggen, er zeer gemeen en verdacht uitzag; deze man had hem om eene aalmoes gevraagd en was door hem weggezonden.
Gedurende het afzijn van den knecht had zich aan de keukendeur, beneden en achter aan het huis gelegen, een persoon vervoegd, volgens het zeggen van de keukenmeid, op een' Jood gelijkende, naar mijn' behuwdzoon vragende, aan wien zij tot antwoord had gegeven, dat Mijnheer afwezig was. Eenigen tijd daarna aan de huisdeur gebeld en deze door de keukenmeid geopend zijnde, was door haar, van een' koopman, een kaartje aangenomen en in de zijkamer, naar den kant van Bloemendaal, op de tafel nedergelegd. Hierbij vermeldde zij de omstandigheid, dat zij, van beneden gekomen zijnde en den gang van achter naar voren doorgaande, had opgemerkt, dat de deur der tweede zijkamer, naar den kant van Overveen, niet gesloten was, en een der twee ramen, van zonneschermen voorzien, was opgeschoven; waarover zij echter niet bepaald had nagedacht, meenende dat men wat lucht in huis wilde hebben. Ten slotte verhaalde zij, in de eerste zijkamer, den hond, een diertje van Engelsch ras, te hebben gevonden, die door haar naar beneden genomen en vervolgens buiten deur gelaten was.
Het verhaal van den knecht kwam hierop neder: Na zijne boodschappen verrigt te hebben, de keukendeur te zijn ingekomen, en na eenigen tijd toevens beneden in huis, had hij zich naar boven begeven, om het zilver te halen, dat hij schuren moest. Uit eene ongesloten kast in de eerste zijkamer hetzelve willende krijgen, miste hij, behalve den reeds genoemden zilveren drinkkroes, ook nog

{==604==} {>>pagina-aanduiding<<}
vier kurken met zilver monteersel, en voorts twee zilveren dopjes van een inkt- en zandfleschje, behoorende bij een' zilveren inktkoker, destijds staande op de tafel der eetkamer, door middel van eene dubbele deur gemeenschap hebbende met de meergenoemde eerste zijkamer. In het vermoeden zijnde, dat een en ander welligt beneden zich bevinden mogt, riep hij der keukenmeid toe: ‘of deze daarvan iets wist?’ dan hij bekwam op deze vraag een ontkennend antwoord, terwijl gezegde dienstmaagd mede naar boven kwam. Thans ontwaarden beide, dat mijn, in de bereids genoemde eetkamer, op een' stoel staande en ongeslotene schrijflessenaar openstond en de zich daarin bewaarde papieren verward dooreenlagen. De knecht hierop de keukenmeid opmerkzaam makende, zou deze tot bescheid hebben gegeven: ‘dat Mijnheer mogelijk, in haast, die papieren daar zóó zou hebben neêrgelegd.’ Ik had toch nog vóór dien lessenaar zitten schrijven in het oogenblik, toen het rijtuig het terras was komen oprijden.
De werkmeid en de kindermeid mijner gehuwde dochter wisten niets anders te zeggen, dan dat zij beide, boven in huis, op den achterzolder, met het strijken van waschgoed den tijd hadden doorgebragt, en door den knecht en de keukenmeid, na het ontdekken van den gepleegden diefstal, naar beneden waren geroepen. Het viertal dienstboden had nu een onderzoek in het werk gesteld, waaruit het volgende, zoo als verhaald werd, viel op te maken:
De beide ramen van de tweede zijkamer waren, sedert vijfëntwintig jaren, niet anders gesloten, dan door de zich voor dezelve bevindende zonneschermen, met espagnoletten voorzien. Van buiten scheen men de kruk der espagnolet van het zonnescherm nevens de huisdeur te hebben geligt en dit scherm te hebben geopend, ten einde het raam verder te kunnen openschuiven. Met behulp van een, voor dit raam op het terras staand, tuinstoeltje scheen men naar binnen te zijn geklommen, want op hetzelve waren fijngetrapte schelpdeelen van het terras zigtbaar te bespeuren. Een in de kamer voor het raam gestaan hebbende stoel was kennelijk ter zijde geschoven, om voor

{==605==} {>>pagina-aanduiding<<}
den inklimmer plaats te maken, die langs denzelfden weg en op dezelfde wijze het huis moest hebben verlaten, vermits de meermalen genoemde huisdeur op het nachtslot gevonden was.
De dienstboden hadden daarop raam en zonnescherm gesloten en voorts onze terugkomst afgewacht.
Gedurende den maaltijd werd er natuurlijk over niets dan over het voorgevallene gesproken. De bijzonderheid, dat er uit de ongesloten kast in de eerste zijkamer niet meer zilver werd gemist, vond eene verklaring in de opmerking, dat de dief, door een of ander toeval, gestoord kon zijn geworden. Dit vermoeden van storing werd aannemelijk gemaakt door de nog niet vermelde bijzonderheid, dat er uit meergenoemde kast een zoogenaamde Bredasche koek en twee zakjes met saletballetjes vermist werden. Hierbij scheen toch de snoeplust meer dan de hebzucht te hebben gewerkt, al ware ook de dief voornemens geweest het verder aanwezige zilver te rooven, indien niet een of ander gerucht hem genoopt had, om het huis ijlings te verlaten.
Maar de lezer zal zich den verwarden staat der papieren in mijnen schrijflessenaar herinneren, en begeerig zijn te weten, wat daarbij had plaats gehad.
Al aanstonds was die schrijflessenaar door mij onderzocht. In denzelven toch bevond zich een bordpapieren omslag of portefeuille, met een rood flesschenbandje omwonden, liggende, of liever verborgen, onder een aantal brieven, papieren, gedrukte en ongedrukte stukken, en welke portefeuille eene zekere hoeveelheid bankbilletten en coupons bevatte. Deze portefeuille was nergens te vinden, en behalve dat alle brieven en papieren verward dooreenlagen, zoo was ook eene schuiflade aan de regterzijde geopend, welke echter niets van waarde bevatte.
Het ontvreemden dier portefeuille was zeer opmerkenswaardig. Maar niets belette te denken, dat de dief, in den lessenaar snuffelende, die portefeuille kon hebben gevonden, vooral daar eene oppervlakkige beschouwing der omstandigheden aan een' diefstal van buiten, door

{==606==} {>>pagina-aanduiding<<}
middel van inklimming, alle waarschijnlijkheid gaf, en er niet de minste grond bestond, om de dienstboden, of een' van hen, te verdenken.
Na het houden van een niet zeer smakelijk middagmaal verscheen de Burgemeester, aan wien ik van het voorgevallene berigt had gegeven; hij nam mijne aangifte over, ondervroeg mijne dienstboden, en maakte van een en ander proces verbaal op. Aller betuigingen waren geheel overeenkomstig met de bij onze tehuiskomst afgelegde verklaringen.
Dit een en ander afgeloopen zijnde, kwam men op de gedachte, om eene proeve te nemen omtrent het meer of min gemakkelijke der inklimming. Het kostte, wel is waar, eenige moeite, om van buiten de kruk der espagnolet te ligten; maar, dit gelukt zijnde, volgde de opening van het zonnescherm en het opschuiven van het raam zonder hinder. Men zette den voet op den reeds genoemden tuinstoel; maar - deze bezweek aanstonds onder den last, door het uitwijken der pooten. Door deze omstandigheid herinnerden wij ons, dat dit stoeltje, eenige weken bevorens, in gebruik zijnde, een' krak had gekregen, en daar ter plaatse was nedergezet, in een' wel niet geheel gebroken, maar toch wrakken staat. Vreemd was het, dat hetzelve thans, bij de eerste drukking, bezweek, terwijl de dief zich van hetzelve, zonder ineen te vallen, scheen bediend te hebben. Er rees twijfel, of dit stoeltje, waarop nog de kleine witte schelpdeeltjes zigtbaar waren, wel tot steunpunt bij in- en uitklimmen kon hebben gediend, en deze twijfel werd versterkt door de opmerking, dat er geen teeken van een of meer voetstappen op het vloerkleed der tweede zijkamer werd bespeurd. Bij dit een en ander baarde het verwondering, dat de binnenvensterbank, hoewel in het voorjaar van 1845 nieuw opgeschilderd, niet het minste spoor van schaven of krassen vertoonde, maar geheel gaaf bevonden werd.
Dit alles te zamen genomen en verbonden met de bijzonderheid, dat er zoo weinig zilver werd gemist, in vergelijking met hetgeen men had kunnen wegnemen, gaf

{==607==} {>>pagina-aanduiding<<}
aanleiding tot het vermoeden, dat het zilver slechts voor de leus was geroofd, terwijl men het eigenlijk op den inhoud der portefeuille gemunt had; en zoo werd de vraag geopperd, of de dief ook welligt in huis zou kunnen schuilen? Die vraag mogt tot verdenking aanleiding geven, maar tot opheldering leidde zij niet, allerminst tot beschuldiging van een' der dienstboden.
Zondag 14 September, omstreeks den middag, werd de ledige portefeuille gevonden, liggende tusschen de struiken, bezijden het voetpad naar den kant van Overveen, op weinige minuten gaans afstand van Willemsoord. De plaats, waar dezelve lag, was in het oog vallende en als had men het vinden van dat stuk bedoeld. Tusschen Zaturdag en Zondag had een gewone herfstdamp het aardrijk bevochtigd, en, in verhouding daarmede, bevond het papier zich in zoodanigen staat van droogte, dat het waarschijnlijk was, dat die portefeuille daar ter plaatse gedurende den ganschen nacht niet kon hebben gelegen.
Vreemd was het insgelijks, dat de dief, aldaar dit stuk wegwerpende, zich niet tevens had ontdaan van onderscheidene nota's en rekeningen, in hetzelve bevat geweest, en voor hem van geene waarde. Waarom werd ook niet de roode flesschenband gevonden, in mijn huis nergens voorhanden? Had de dief vooraf geweten, wat hij roofde? en waarom het papieren omslag, op zoo korten afstand van mijn buitenverblijf, weggeworpen? Deze vragen waren gemakkelijker gedaan dan beantwoord. Gemakkelijker ware het te verdenken en te beschuldigen, dan daarvoor eenig gegrond bewijs aan te voeren, waaraan het mij, trouwens, ten eenemale ontbrak.
Donderdag, den 18 September, werden ik en mijn knecht gedagvaard, om, op den 20sten, voor den Heer Regter Commissaris te verschijnen. Wij voldeden daaraan; leggende ik getuigenis af van al wat mij nopens den diefstal en daarna was gebleken, onder mededeeling van eenige bijzonderheden, die het, mijns inziens, minder waarschijnlijk maakten, dat er bij mij inklimming van buiten had plaats gehad.

{==608==} {>>pagina-aanduiding<<}

Het was toch een groot waagstuk, om niet slechts het openen der welgeslotene zonneschermen, maar ook het in- en uitklimmen te ondernemen op den helderen middag, en wel terwijl er langs den weg, voorbij het huis loopende, vooral bij het fraaije weder, op eenen Zaturdag, eene bijkans onafgcbrokene passage van rijtuigen en voetgangers plaats vond.
Vreemd was het ook, dat in de tweede zijkamer een zijden zakdoek, op de tafel, en een klein pakje, op een' stoel liggende, niet waren aangeroerd; terwijl uit twee ongeslotene kasten in dit vertrek, de eene met manskleederen, de andere met lijf- en linnengoed voorzien, niets werd gemist.
In de eerste zijkamer lag de bereids genoemde hond, wel is waar niet van eene bijzonder waakzame soort, maar zeer geneigd, om naar buiten te ontsnappen, zoodra de gelegenheid daartoe zich aanbood. Dit dier was echter den dief bij het uitklimmen niet naar buiten gevolgd, maar, volgens zeggen van de keukenmeid, op zijn kussen liggende gevonden.
In dit zelfde vertrek waren, uit de genoemde kast, de reeds vermelde zilveren voorwerpen van geringe waarde ontvreemd, en andere stukken van meer waardij onaangeroerd gebleven. Ook de zilveren inktkoker, in de eetkamer op de tafel staande, was niet weggenomen. Het is zoo, de dief had zich hiervoor rijkelijk schadeloos gesteld door den roof der portefeuille met de daarin bevatte aanzienlijke waarde; maar hoe kon een vreemde kennis dragen van dien omslag, van deszelfs inhoud, en van de plaats, waar dit stuk als 't ware verscholen lag?
Eindelijk, en gelijk reeds is opgemerkt, was het niet waarschijnlijk, dat het bewuste wrakke tuinstoeltje bij het in- en uitklimmen kon gediend hebben.
Door al deze omstandigheden werden de gedachten van buiten afgeleid en tot den kring der vier dienstboden bepaald. Dan, indien hier de schuldige moest gezocht worden, waar was die te vinden? en stond deze alleen, of met een ander, binnens- of buitenshuis, in verband? Het

{==609==} {>>pagina-aanduiding<<}
middel van onderzoek op en bij het goed der dienstboden kwam wel in overweging, maar de diefstal (gesteld dat de dader in huis schuilen mogt) was met zooveel beleid en list bedacht en uitgevoerd, dat men het als zeker mogt stellen, dat het gestolene ergens, b.v. in den tuin, zou verborgen zijn; iets, dat, bij den kleinen omvang der voorwerpen, gemakkelijk had kunnen geschieden. En was dit zoo, dan ware er van een vruchteloos onderzoek niets te hopen, maar wel veel onaangenaams te vreezen.
Te midden van de pijnlijke onzekerheid, waarin wij verkeerden, werd de Justitie onderrigt, dat, op Maandag, 22 September, door onze keukenmeid, aan het adres van hare moeder, te Amsterdam, per spoortrein, was afgezonden een trommel, als ook dat des volgenden daags door haar een brief was ontvangen. Ten gevolge van die verzending en correspondentie, die niet op de gewone wijze had plaats gevonden, waren vermoedens gerezen, die bij de Justitie aanleiding gaven tot een' maatregel van gelijktijdig geregtelijk onderzoek, zoo wel te Amsterdam als te Overveen, bij moeder en dochter.
In den namiddag van Zaturdag, 27 September, had dit onderzoek, zeer onverwacht, plaats; maar er werd bij mijne dienstmaagd niets verdachts gevonden; hare verklaring hield in, dat zij, Maandags bevorens, hare moeder met haren verjaardag had geluk gewenscht en tevens in genoemde trommel eenige perziken had overgezonden. Des volgenden daags vernam ik, dat de huiszoeking te Amsterdam tot niets nadeeligs had geleid, en dat de daar gegevene antwoorden overeenstemden met de door mijne dienstmaagd afgelegde verklaringen.
Alles bleef alzoo in het onzekere, en, zoo wel hierdoor als door het gebeurde geschokt, vertrok ik met mijn gezin op den 4 October naar Amsterdam.
Op Zondagavond, 12 October, uit geweest zijnde, en, omstreeks half twaalf ure, met de mijnen te huis komende, vernam ik, dat mijn knecht, nevens de keukenmeid dien avond in huis zijnde, omstreeks half negen was uitgegaan, om sigaren te koopen, en sedert niet was teruggekeerd.

{==610==} {>>pagina-aanduiding<<}
Hoewel deze omstandigheid kwaad vermoeden bij mij wekte, liet ik daarvan niets blijken, aan de beide dienstboden gelastende zich naar bed te begeven, zoo als wij voornemens waren te doen. Onverwacht echter kwam de knecht te huis, maar in een' beschonken toestand; er was met hem destijds niet te spreken, en ik en mijne beide zonen geleidden hem naar zijn nachtverblijf op den zolder, dien ik afsloot, nadat hij zich te bed had gelegd.
Den volgenden ochtend vond ik hem ontnuchterd op zijn kamertje, gelastte hem mij te volgen, en sloot den zolder weder af. Thans ondervroeg ik hem nopens het gebeurde van den vorigen avond. Hij verhaalde, zekere weduwe te hebben bezocht, die, ongesteld zijnde, om hem had gezonden. Ziende, dat ik den naam en de woonplaats dezer vrouw opteekende, weigerde hij, op onbescheiden toon, de personen te noemen, die aldaar met hem geweest waren. Niets op hem vermogende, gelastte ik hem te gaan ontbijten; er bijvoegende, dat hij daarna kon vertrekken, nadat ik alvorens zijn goed zou hebben nagezien. Dit geschiedde vervolgens, en ik vond zijn kist bijzonder schraal van lijf- en linnengoed voorzien; aan geld was er eene som van veertig of vijftig gulden voorhanden, maar ik vond geen spoor van de mij ontvreemde voorwerpen en papieren. Ik ontwaarde echter nu, uit een tweetal hem toebehoorende papieren, dat hij een vondeling was, en die ontdekking wekte bij mij en mijne kinderen een gevoel van medelijden op.
Inmiddels was zijn gedrag geheel veranderd en de vorige onbescheidenheid door gedweeheid vervangen. Toen ik hem zijn loon tot November toetelde, bad en smeekte hij, met tranen, dat ik hem in dienst mogt houden; tevens, ongevraagd, belijdende, dat hij werkelijk de gezegde weduwe, zijne gewezene minnemoeder, had bezocht, en, daarop naar huis keerende, een paar vrienden had ontmoet, die hem hadden overgehaald, om ergens met hen te gaan drinken; dat hij toen beschonken was geraakt en van geen' tijd had geweten; dat hij berouw had over het gebeurde en er zich vervolgens voor wachten zou, terwijl

{==611==} {>>pagina-aanduiding<<}
hij zich op mijne ervaring beriep, dat ik hem bevorens nooit beschonken had gezien; dat hij nu geen te huis komen had, enz.
Gelijk gezegd is, had de ontdekking, dat hij een vondeling was, indruk op ons gemaakt. Ik overwoog verder, dat ik hem, gedurende ruim vijf maanden, nooit onbekwaam had gezien en de, welligt toevallige, misstap van den vorigen avond niet als een bepaald misdrijf kon beschouwd worden; dat de winter aanstaande was, en hij bezwaarlijk tusschentijds eene dienst zou kunnen bekomen; bij dit alles had, zoo ik vermeende, het gedaan onderzoek mij verzekerd, dat hij althans niets van het mij ontstolene onder zich had; en, daar ook mijne kinderen in mijne zienswijze deelden, besloot ik aan zijn bidden en smeeken geen gehoor te weigeren.
Alles was nu weder op den vorigen voet; maar door het voorgevallene was de gebeurtenis van den 13 September nog donkerder en ingewikkelder geworden. Bij twee mijner dienstboden was, onverwacht, een onderzoek ingesteld zonder eenig gevolg, en ten aanzien van mijne werkmeid en de kindermeid mijner dochter bestond wel geen schijn van eenig vermoeden. Ook van elders ontving ik geene inlichting. Twee dagen na den diefstal had ik het getal en de nommers der mij ontstolene coupons in de courant aangekondigd, en van die nommers waren er eenige door mij ingetrokken, tot het doen van onderzoek naar derzelver herkomst; dit gelukte tot op eene zekere hoogte, maar daar werd men het spoor bijster en verdere navraag ondoenlijk.
Omstreeks half November gaf mijn knecht mij, op eene bescheidene wijze, te verstaan, voornemens te wezen, om, met Februarij 1846, mijne dienst te verlaten. Dit bevreemdde mij niet; immers wist ik, dat hij verkeering had met een zeer geschikt dienstmeisje, met wie hij voornemens was te huwen. Ook was het zeer begrijpelijk, dat het gebeurde in het begin van October hem hinderen moest, en dat hij ongaarne, op den duur, wilde staan onder het op- en toezigt van twee vrouwelijke dienstboden,

{==612==} {>>pagina-aanduiding<<}
wanneer ik en de mijnen zich afwezig bevonden, en wie ik, in zeker opzigt, verantwoordelijk gesteld had, wanneer hij, zonder daartoe verlof bekomen te hebben, eigendunkelijk het huis verlaten mogt. Hierom vroeg ik hem niet naar de redenen van zijn aanstaande verhuizen en nam zijne kennisgeving aan voor berigt. Later vernam ik, dat hij trachten zou, met Februarij, als oppasser bij Heeren in dienst te treden, en dat zijn huwelijk met Mei daaraanvolgende voortgang zou hebben. Op zijn gedrag viel niet de minste aanmerking.
Vermoeid door het nadenken over het gebeurde op den 13 September, had ik getracht, die onaangename zaak uit het hoofd te zetten; dan dit wilde mij niet gelukken. Hoorende, ziende en zwijgende bleef ik, zoo veel mogelijk, de gedragingen mijner dienstboden gadeslaan; maar ik ontwaarde niets, hetwelk mij eenigen grond tot achterdocht konde opleveren. De gedachte nopens het onwaarschijnlijke eener inklimming werd flaauwer, en ik begon aan de mogelijkheid daarvan te hechten. Eene gebeurtenis, vóór vele jaren bij mij voorgevallen, leidde mijne gedachten op een' persoon, die met de huisgelegenheid bekend was, en die tevens weten kon, waar ik gewoon was mijn geldswaardig papier te bewaren. Mijn vermoeden in dezen was wel niet bijzonder waarschijnlijk, maar de zaak zelve niet onmogelijk. Maar, van waar zou ik eenig licht verkrijgen in de mij omringende duisternis?
Drie maanden waren inmiddels sedert den diefstal verloopen, en mijn geduld en bedaardheid op de pijnlijkste proeve gesteld, toen er, op het onverwachtst, een lichtstraal voor mij opging in een berigt, door de derde en vierde hand tot mij overgebragt, en volgens hetwelk mijn knecht zoo gelukkig heette te zijn, dat hij een' prijs uit de loterij had getrokken. Hierbij verhaalde men, dat hij nu rijkelijk van geld was voorzien; terwijl, gedurende den verloopen zomer, door hem geld geleend was van zijne kameraden. Sprak het gerucht waar, dan zou hij vijftig gulden in de loterij gelegd hebben.
Dit berigt wekte al mijne aandacht. De zaak zelve was

{==613==} {>>pagina-aanduiding<<}
mogelijk, maar dan toch hoogst toevallig, en juist dat toevallige kwam mij zonderling, om niet te zeggen verdacht voor. Ik begreep, dat het tijdstip tot handelen thans daar was; maar hoe en op wat wijze zou ik mijn onderzoek instellen? Was mijn knecht schuldig, dan had hij zoo yele bewijzen van list, geveinsdheid en sluw overleg gegeven, dat het niet gemakkelijk vallen zou hem van zijne misdaad te overtuigen. De meeste omzigtigheid kon niet genoeg worden aanbevolen. Het was even gevaarlijk, door middel der dienstboden te werken, als dat ik of een der mijnen handen aan den arbeid sloeg. Ik moest dus anderen met het onderzoek belasten en de zaak aan de leiding der Policie toevertrouwen, zonder dat ik of een der mijnen zich op den voorgrond plaatste.
Er bestond eene omstandigheid, die als een begin der werkzaamheden van onderzoek kon worden gebezigd en waardoor men welligt verder op het spoor geraken kon. Onder de mij ontvreemde coupons bevonden er zich ook van de West-Indische Maatschappij. Een van die was, in November, ter verwisseling aangeboden bij zekeren slagter, wiens woonplaats en huisnommer mij bekend was, en wel door iemand, die er als een huisknecht uitzag, en gezegd had te dienen bij zeker heer, aldaar in de buurt woonachtig, door wien hij was uitgezonden om cigaren te koopen, waarvoor hij een coupon van tien gulden in handen had. Die zekere heer was echter nergens te vinden, en in den slagterswinkel geloofde men niet, dat men den couponverwisselaar herkennen zou. Deze laatste omstandigheid had mij vroeger doen besluiten tot het staken van alle verder onderzoek, hetwelk had kunnen doen vermoeden als waande ik den dief op het spoor te wezen, en waardoor alle verder onderzoek aan allerlei mislukking werd prijs gegeven. Thans evenwel schoot mij niets anders over, dan om het zoo aanstonds verhaalde als middel te doen dienen, om tot eenige zekerheid te komen, met vermijding van al wat strekken kon, om bij mijnen nu gewantrouwden knecht eenig vermoeden op te wekken.
De Commissaris van Policie, aan wien ik verslag gaf

{==614==} {>>pagina-aanduiding<<}
van al het gebeurde, en die met mijne wijze van beschouwing, nopens de te nemene maatregelen, instemde, nam nu zijne informatiën, en daarna werd er onderling beraamd, wat vervolgens gebeuren zou. Op Donderdag, den 18 December, werd mijn knecht, door mijnen oudsten zoon, gezonden naar zekeren vreemdeling, wiens adres alleen door het huisnommer kenbaar werd gemaakt. Dit nommer was intusschen dát van den slagter, zonder dat mijn knecht daarvan kennis droeg. Een der Inspecteuren van Policie volgde hem onbemerkt, toen hij, ten elf ure, des voormiddags, mijn huis verliet. De Commissaris bevond zich bij den slagter; aan hem zou de brief, voor den gewaanden vreemdeling bestemd, worden overhandigd; hij zou onderzoeken, of men mijnen knecht, als den couponverwisselaar, herkend had, terwijl hij in den winkel op antwoord stond te wachten, en van den uitslag zou hij aan mij, onder het adres van mijnen zoon, kennis geven. En, ten einde bij mijn' knecht alle kwade vermoedens voor te komen, had mijn zoon, gedurende twee, drie dagen, op zijne werktafel laten liggen een adreskaartje, den naam inhoudende van den vreemdeling, aan wien de bewuste brief quasi was gerigt.
Ten half een kwam mijn knecht met een' brief in antwoord terug. Dezelve was in de Fransche taal geschreven, en behelsde het berigt, dat de oudste knecht van den slagter de kleeding en het postuur van den persoon meende te herkennen, maar zijne gelaatstrekken zich niet te herinneren wist, en dat de tweede knecht, die hem de tien gulden had toegeteld, verklaarde, dat de grootte van den persoon wel overeenkwam, maar dat hij de spraak en het gelaat niet herkende. Dit berigt was alzoo alles behalve afdoende, en het als hoogst gelukkig te beschouwen, dat dit onderzoek met zoo veel beleid en omzigtigheid was bestuurd, zonder, naar 't scheen, eenig vermoeden te hebben gewekt.
En toch moest deze schijnbaar mislukte proefneming, in de hand eener wakende Voorzienigheid, het middel wezen, om het bedreven kwaad te ontdekken; want twee

{==615==} {>>pagina-aanduiding<<}
uren later werd ik onderrigt, dat mijn knecht, in stede van den hem opgedragen last dadelijk te volbrengen, een' grooten omweg had genomen, en in drie winkels en bij vier collekteurs in de loterij was ingegaan, en vooral hoe hij, in den derden winkel, ter verwisseling, had aangeboden een bankbillet van honderd gulden, doch waarin hij niet was geslaagd. Onder weg had hij gedurig omgezien en zich zeer vreesachtig getoond.
Vermits hij, volgens dit berigt, het genoemd bankbillet nog onder zich moest hebben, besloot ik, om hem, nog dien eigen dag, tot de verwisseling in de gelegenheid te stellen. Des avonds stelde ik hem f 100-: aan goud en f 62-70 aan zilvergeld ter hand, om daarmede eene rekening van genoemd bedrag te betalen, vermoedende dat hij zich nu wel van het bankbillet zou ontdoen. Ik bedroog mij in dit vermoeden, en toch bleek het mij, na gedaan onderzoek, dat er eene geldverwisseling had plaats gehad; hebbende hij met f 20-: aan goud, f 18-: aan 25 centsstukken, en aan ander zilvergeld f 125-45, en alzoo 75 centen te veel betaald, die hem dan ook waren teruggegeven, zonder die aan mij te verantwoorden. Hij was alzoo, naar 't scheen, nog in het bezit van het bankbillet, op eene sluwe wijze achtergehouden bij lieden, die mij kenden en hem als den verwisselaar hadden kunnen aanduiden.
Ruim drie maanden lang had ik, ten aanzien van het gebeurde, met betrekking tot mijne dienstboden, met hooren, zien en zwijgen doorgebragt, en, gelijk men zegt, au mauvais jeu bonne mine gespeeld; thans echter moest ik mijne onzijdige stelling verlaten. De zaak was nu rijp genoeg om tot eenen opentlijken en beslissenden stap te komen, en die stap geschiedde door de komst van den Commissaris van Policie, ten einde mijnen knecht aan een verhoor en nader onderzoek te onderwerpen.
Dit gebeurde, onverwacht, op Vrijdag, den 19 December, en op verzoek van genoemden Heer was ik daarbij tegenwoordig. Ik wil alleen de resultaten van een en ander mededeelen. Dezelve waren, van de zijde van den

{==616==} {>>pagina-aanduiding<<}
vermoedelijk schuldige: ontkentenis in de loterij te hebben gespeeld; - ontkentenis, in vroeger tijd daarmede eenig voordeel te hebben behaald, hetzij alleen of met iemand anders; - later bekentenis, nu en dan, een klein kansje te hebben gewaagd, doch zonder eenige beduidende winst of verlies; (bij nader onderzoeken zijner kleederen kwamen er echter uit eene brieventasch drie gedeelten van kooploten, voor alle klassen doorgefourneerd, en aanteekeningen van nommers, die met loterijbriefjes in verband stonden; immers bevonden zich daaronder die der drie gevondene briefjes) - ontkentenis, iets te weten van een coupon West-Indische Maatschappij, of het aanbieden daarvan ter verwisseling bij den bewusten slagter; - ontkentenis, iets te weten van dien zekeren heer, door wien de couponverwisselaar was afgezonden; - ontkentenis, den vorigen dag ergens elders geweest te zijn, dan bij den slagter; maar later bekentenis, dat hij voor zichzelven nog eene boodschap had gedaan; - verklaring, niet te weten wat hij, bij het verlaten van mijne dienst met Februarij, zou aanvangen; - ontkentenis, een bankbillet van honderd gulden, des vorigen daags, in eenen winkel, ter verwisseling te hebben aangeboden; - verklaring, dat hij, in de maand Mei j.l., bij mij in dienst gekomen zijnde, geene schulden had en later aan niemand geld ter leen had gevraagd.
Het onderzoek van zijn goed leidde tot belangrijke resultaten: want de meeste zijner kleedingstukken, lijf- en linnengoed, waren, sedert mijn vroeger onderzoek op 13 October, meer dan verdubbeld en nieuw opgemaakt, en zijne contanten waren, in dien tusschentijd, van een approximatief bedrag van veertig à vijftig tot op ruim vierhonderd gulden geklommen.
Gedurende zijn verhoor had hij eene zeldzame mate van bedaardheid doen blijken, of liever eene sluw overlegde volharding in het ontkennen van alles, wat hem tot bezwaar kon strekken; bij het doorzoeken van zijn goed en het vinden eener zoo groote som gelds verliet hem die bedaardheid, en duidde zijn geheel voorkomen den hevig-
{==617==} {>>pagina-aanduiding<<}
sten angst en de schrikwekkendste innerlijke benaauwdheid aan. Maar zijne hardnekkigheid wist zijnen bangen schrik te beteugelen, en op de vraag: hoe hij aan zooveel gelds was gekomen? poogde hij zich door het voorgeven te redden, dat hij zeer voordeelige diensten had gehad en dit alles opgespaard geld was. Maar de woorden stokten hem hierbij in de keel, en de Commissaris van Policie vermeende genoegzamen grond te hebben om hem voorloopig in bewaring te houden.
Thans werden ondervraagd mijn huisbewaarder, die verklaarde, dat er, sedert de familie naar buiten was vertrokken, vier menschen bij mij aan huis waren geweest, die gelden van mijnen knecht hadden te vorderen; terwijl mijne dienstboden verklaarden, dat hij van de keukenmeid, gedurende de maanden Junij en Julij, bij gedeelten, tot een gezamentlijk bedrag van zeventien gulden had geleend, hetwelk aan haar, in Augustus, bij het ontvangen zijner drie maanden huur, was wedergegeven; insgelijks, dat hij, gedurende den zomer, veel over de loterij had gesproken en gehandeld met zeker iemand uit Haarlem; terwijl het aan de dienstboden niet bekend was, dat hij iets van belang had getrokken.
In den middag werd mijn knecht herkend als de persoon, die, des vorigen daags, had aangeboden een bankbillet van honderd gulden te wisselen. Twee getuigen bevestigden zulks, en nu kon hij de daad niet langer ontkennen. Hij trachtte zich echter te redden door het logenachtig verhaal, dit bankbillet, op zekeren namiddag, bezijden het paleis, te hebben gevonden, liggende in eene oude portefeuille, waarin een boekje met schoone, onbeschrevene bladen. Het heette, dat hij die portefeuille, in het slijk der straat vertrapt, van wege de onreinheid had weggeworpen. Het bankbillet was echter, in den namiddag van den vorigen dag, in eenen winkel verwisseld, en kwam nu alras (daar deze bekentenis waarheid was) in handen van den Commissaris van Policie. Deze liet mij vragen, of ik mij ook herinneren kon een gestempeld bankbillet in bezit gehad te hebben? en die vraag was van

{==618==} {>>pagina-aanduiding<<}
te meer belang, vermits de nommers en dato's der mij ontvreemde bankbilletten mij onbekend waren. Ik herinnerde mij echter duidelijk, dat één mijner bankbilletten met een' stempel was voorzien geweest, en, eene pen nemende, teekende ik op een stuk papiers den vorm van dien stempel af. Deze figuur was met den stempel overeenkomstig, en, toen ik later het bankbillet onder de oogen kreeg, herkende ik het als aan mij te hebben toebehoord. Hoogst opmerkelijk was het, dat juist dit bankbillet als stuk van overtuiging kon verstrekken; want geen der overigen had ik voor het mijne kunnen herkennen. Ik ontwaarde in deze schijnbaar toevallige en in elk ander geval onbeduidende omstandigheid den vinger der Voorzienigheid, die de misdaad aanwijst en den misdadiger verwart in zijne eigene strikken.
Ik moet nog van eene zoogenaamde kleinigheid spreken, aanvankelijk tot niets leidende, maar die later, met andere omstandigheden in verband beschouwd, bijzonder belangrijk is geworden.
Mijn knecht, namelijk, had, aan het bureau van Policie, ontkleed en op het lijf onderzocht zijnde, een eindje dun touw, van eene lis voorzien, weggeworpen, en op de vraag: waartoe zulks gediend had? geen voldoend antwoord gegeven. Hierdoor kwam men op de gedachte, dat dit touwtje wel kon gediend hebben, om de geroofde coupons en bankbilletten bestendig verborgen bij zich te dragen; en dit denkbeeld werd in verband gebragt met de bijzonderheid, dat hij, alvorens mijn huis te verlaten, had te kennen gegeven behoefte te gevoelen ergens te zijn; waaruit het vermoeden ontstond, dat het geldswaardig papier in het geheim gemak zou zijn geworpen. Dit werd nog denzelfden avond opgebroken en onderzocht, zonder evenwel iets te vinden. Hoe weinig vermoedde ik, bij den vruchteloozen uitslag onzer pogingen, dat wij later, zonder te zoeken, zouden vinden!
Dit mislukt onderzoek gaf aan mijne dienstboden aanleiding tot de herinnering, hoe de knecht, na op de zoogenaamde bestekamer geweest te zijn, met den dienaar,

{==619==} {>>pagina-aanduiding<<}
die hem vergezelde, in de keuken was gekomen, klagende over een' geweldigen dorst; dat men, juist bezig zijnde met koffijdrinken, hem een gereed staand kommetje had gegeven, terwijl hij intusschen had geroepen, dat die koffij zóó heet was; dat men daarop bij dezelve koude melk had geschonken, en dat hij toen, met groote drift, dien drank had doorgezwolgen. Men wilde hieruit besluiten, dat hij het bij hem op het lijf bewaard papier, uit vrees voor ontdekking, in den mond had verborgen, en dat de massa vocht, door hem gebruikt, had moeten dienen, om het doorslikken gemakkelijker te maken. Maar ook deze omstandigheid bleef onopgeklaard.
Bij het voorloopig onderzoek te mijnen huize was de Policie meester geworden van een briefje, waaruit bleek, dat mijn knecht met zekeren koetsier in betrekking stond. Deze persoon, genoopt tot de afgifte van hetgeen hij van mijn' knecht onder zich had, leverde, nevens eenige oude, ook nog een aantal nieuwe kleedingstukken uit, die door hem in bewaring waren genomen, daar het heette, dat mijn knecht, met Februarij, bij dien koetsier zijn' intrek zou hebben genomen. Bij zijne minnemoeder vond men niets dan eenige militaire kleedingstukken, afkomstig van de dienst bij de militie.
De genoemde, reeds zeer bejaarde vrouw kwam mij opzoeken en met veel belangstelling naar haren voormaligen kweekeling informeren. Alvorens haar met het gebeurde bekend te maken, verzocht ik de oude vrouw, mij eenige bijzonderheden uit zijn vroeger leven mede te deelen. Zij verhaalde mij, dat mijn knecht, als vondeling, bij haar te minne besteed zijnde, bij haar was verbleven, tot het tijdstip zijner opzending naar het gesticht te Veenhuizen; dat zij vervolgens slechts nu en dan eenige tijding had gekregen; dat hij, vóór ongeveer zes jaren, weder in de stad gekomen zijnde, gediend had in twee herbergen, even buiten Amsterdam, en in een lokaal voor publieke vermakelijkheden; dat hij daarna bij den Heer R... en vervolgens bij mij in dienst was gekomen. In de drie eerstgenoemde diensten waren zijne verdiensten gering en

{==620==} {>>pagina-aanduiding<<}
in de laatstgenoemde niet groot geweest, en van winsten uit de loterij had zij nimmer iets vernomen. De verklaringen van deze vrouw waren blijkbaar in de goede trouw.
Was bevorens de spreuk: hooren, zien en zwijgen, mijn devies geweest, aan het zwijgen was thans een einde gekomen, en nu vernam ik, door mijne dienstboden, bijzonderheden, die mij tot hiertoe onbekend waren gebleven. Het was toch zeer natuurlijk, dat mijne keukenmeid, die, ter zake van den diefstal, met en nevens hare bejaarde moeder, zoo veel onaangenaams had moeten ondervinden, er belang in stelde, om den dief, indien mogelijk, uit te vinden. Wel begon zij, kennis dragende van eenige aankoopen door mijnen knecht gedaan, een kwaad vermoeden op te vatten; maar, te verstandig, om daarvan iets te doen blijken, bij gebrek aan voldoend bewijs, wachtte zij, met groote voorzigtigheid, de omstandigheden af, die zich zouden voordoen. Vooral trok het hare aandacht, dat mijn knecht, op zekeren avond te huis komende, met een vertoon van groote blijdschap, had verteld, dat hij, met nog een ander in de loterij gespeeld hebbende, een gedeelte in een' prijs van f 1250 had getrokken, den collecteur noemde, waar die prijs gevallen was, en in de courant het nommer aanwees, dat hem zoo gelukkig had doen wezen. De keukenmeid, dit aannemende voor berigt, had zich hierop, bij den genoemden collecteur, naar deze zaak geïnformeerd, en alstoen bevonden, dat de opgegeven prijs wel bij een zijner confraters, maar niet bij hem gevallen was. Intusschen werd het zoogenaamd getrokken geld, ter somma van drieënvijftig gulden, op een' anderen avond, met blijkbare vreugde te huis gebragt, geteld en wedergeteld, onder de vertelling van mijn' knecht, dat zijn speelmakker f 2-: voor fooi had gegeven, om dit geld vroeger te bekomen dan anders gebruikelijk was.
Andere verhalen, nopens aankoopen van een horologie, een' hoed en twee paar laarzen, met en nevens andere kleedingstukken, ga ik met stilzwijgen voorbij. Op mijne vraag: waarom men mij al die bijzonderheden en vermoe-
{==621==} {>>pagina-aanduiding<<}
dens niet vroeger had medegedeeld? gaf de keukenmeid mij het opmerkelijk antwoord: ‘hoe zij, geheel onschuldig zijnde, het slagtoffer was geweest van verdenking en regterlijke vervolging, en ten gevolge daarvan, op bloote vermoedens en zonder eenig stellig bewijs, haren kameraad niet in een soortgelijk lot had willen doen deelen, en dat zij zich dan ook daarom tot hooren, zien en zwijgen bepaald had, in afwachting dat het misdrijf zich in zijne eigene strikken wel verwarren zou.’
De zaak was nu in handen van den Regter, en zoo wel de aangeklaagde als de onderscheidene getuigen in deze zaak werden gehoord; terwijl de eerstgenoemde zijne schuld hardnekkig bleef ontkennen. Met al die verhooren liep de Decembermaand ten einde.
Op zekeren avond, omstreeks negen ure, met mijne kinderen te huis komende, ontwaarden wij bij onze dienstboden en de schoonmaakster eene blijkbare confusie, waarvan de oorzaak mij alras werd kennelijk gemaakt: Gezegde schoonmaakster had, namelijk, in last gekregen, om de keukenmeid behulpzaam te wezen in het aftappen van een vat biers en het spoelen der kruiken. Een en ander geschiedde in een onafgesloten gedeelte van mijn' wijnen provisiekelder, of zoogenaamd poetshok, door middel van een trapportaal communicerende met de keuken. De keukenmeid, gedurende dezen arbeid in de kenken thee zettende, werd door de schoonmaakster geroepen, om te komen zien, hoe er in het water, waarin de kruiken lagen, een stukje papiers dreef; later vertoonde zich uit een half kruikje nog een stukje, maar beide waren geheel wit. Men voelde met den vinger, dat er in dat kruikje nog meer papier scheen te zitten, en besloot hetzelve stuk te slaan. Hoe groot was echter de ontsteltenis van beiden, toen zich, op den bodem der kruik, een bankbillet van zestig gulden en twee coupons Entrepôtdok, ieder groot vijfenveertig gulden, aan hare oogen vertoonden! Van de beide laatsten was het, door de nommers, buiten kijf, dat zij tot de mij op 13 September ontvreemde coupons behoord hadden. Duidelijk werd het nu, dat mijn knecht, op den 19 Decem-
{==622==} {>>pagina-aanduiding<<}
ber, het geheim gemak (in genoemd portaal) verlaten hebbende en in genoemd poetshok zijn' pet zoekende, gezegde waarden, in een papier opgerold, in het bewuste kruikje had gestoken, waarin, een paar dagen later, bier was afgetapt; de coupons droegen toch kennelijk de sporen der bierkleur, die zich aan het papier had medegedeeld.
Mijn knecht, desaangaande verhoord, wilde van deze zaak niets weten, voorgevende, dat die papieren er nu wel konden zijn ingestopt! Intusschen bewees de bierkleur en de reuk der coupons, (bij het bankpapier was dit minder te bespeuren) dat dezelve eenigen tijd in dat vocht waren besloten geweest. De papieren omslag, door het gebruik gesleten, had nu, bij het spoelen, een paar stukjes losgelaten, en deze schijnbaar toevallige omstandigheid moest ons, gelijk ik bereids opmerkte, doen vinden, terwijl niemand onzer aan zoeken dacht.
Omtrent denzelfden tijd, in de eerste helft van Januarij, verscheen er een getuige voor het geregt, verklarende, hoe hij, op den 13 September, mijn buitenverblijf voorbijkomende, had gezien, dat mijn knecht, tusschen jong plantsoen, bezijden mijn huis, met het gelaat naar den grond gekeerd en met de voeten over denzelven schuivende, hem had doen denken, dat daar iets mogt verloren zijn. De tijd wanneer werd op ongeveer half vier in den namiddag opgegeven, en nu rees het vermoeden, dat hij aldaar het gestolene, of althans een deel daarvan, in den grond verborgen had. Eene te werk gestelde opgraving leverde niets op, en de aangeklaagde betuigde daar ter plaatse niet geweest te zijn.
Vrijdag, den 1 Mei, werd deze zaak voor het Provinciaal Geregtshof van Noord-Holland gebragt en veertien getuigen in dezelve gehoord. De beschuldigde bleef al de hem ten laste gelegde feiten ontkennen. Op den 5den daaraanvolgende sprak het Hof zijne schuldigverklaring uit, waarbij hij tot een half uur tepronkstelling en acht jaren tuchthuisstraf werd verwezen. Voor eenige oogenblikken scheen hem de uitspsaak van dit vonnis te treffen; maar alras nam

{==623==} {>>pagina-aanduiding<<}
hij weder het ongevoelig voorkomen aan, hetwelk hem gedurende de geheele teregtzitting had gekenmerkt.
Den tweeden dag daarna ontving ik, door den Kommandant van het Huis van Arrest, een verzoek van den veroordeelde, om hem te komen zien. Geheel onbekend met de aanleiding tot dit verzoek, vermeende ik geene redenen te hebben hetzelve af te slaan. Dat hij in cassatie zou willen komen, was wel niet waarschijnlijk; maar dit was eene zaak buiten mij. Wat kon hij dus willen? Zou hij, voor mij, wiens blik hij, bij mijne verhooren, ontweken had, zijne gewaande onschuld blijven beweren, en, op grond daarvan, mijne medewerking inroepen? of zou hij tot bekentenis komen zijner schuld? Ziedaar vragen, die ik niet wist te beantwoorden.
Op bekomen verlof ging ik den veroordeelde zien, en was een kort onderhoud van weinige minuten voldoende, om hem tot eene volkomene bekentenis van schuld te brengen.
Van waar die plotselinge omkeering? Was het sedert acht maanden sluimerend geweten eindelijk, door de uitspraak van het vreeselijk vonnis, ontwaakt en deszelfs stem niet langer te smoren? Sprak de veroordeelde werkelijk de taal van berouw en boete, en was het voornemen tot verbetering en het verlaten van den weg des kwaads, der misleiding en der geveinsdheid werkelijk in zijn hart tot leven geroepen? of bragt het vurig verlangen naar eenige vermindering van straf hem tot eenen stap, zonder welken hij zelfs geene gratie zou hebben kunnen verzoeken? Op elke dezer vragen wil ik liefst het antwoord schuldig blijven, en het oordeel overlaten aan Hem, die harten kent en nieren proeft. Zulke plotselinge veranderingen van het eene uiterste tot het andere moeten gewis aan eene veelvermogende beweegkracht worden toegeschreven; maar derzelver zitplaats in hoofd of hart blijft voor onzen kortzigtigen blik doorgaans diep en lang verborgen.

Met de bekentenis van den beschuldigde kwam er eene,

{==624==} {>>pagina-aanduiding<<}
voor mijn zedelijk gevoel voldoende, ontknooping aan het treurspel van den 13 September, en hiermede wil ik dan ook mijn verhaal besluiten. Ik heb den veroordeelde over de aanleiding tot zijne misdaad en over de wijze, waarop hij die uitvoerde, ondervraagd. In zijne antwoorden daarop is zeer veel met de waarheid overeenkomstig gevonden, maar ook veel, dat mij nog duister blijft en welligt nooit zal worden opgehelderd, en ik wil de aandacht mijner Lezers, welligt reeds te lang op de proef gesteld, met geene onzekerheden en gissingen vermoeijen.
Het voorgevallene heeft mij de bekrompenheid mijner menschenkennis bij vernieuwing geleerd, en het karakter van den veroordeelde blijft mij een raadsel. Wat ik voor eenvoud, onnoozelheid en eene zekere mate van domheid meende te moeten aanzien, waren maskers, waarachter zich list, bedrog en huichelarij hadden verborgen. Ik schaam mij de erkentenis niet, hierdoor misleid te zijn geworden; maar nog veel minder schaam ik mij die mijner innige overtuiging, dat, hoe ook de boosheid in het duister zich verschuile, de Alwetende en Alomtegenwoordige het kwade ziet en te zijner tijd bezoekt en straft.
Klinkt welligt, in het oor van sommigen, dit laatste woord wat vreemd in den mond van een' der medeöprigters van het Nederlandsch Genootschap: Tot zedelijke verbetering der Gevangenen? Maar wie zal onzinnig genoeg wezen, om de veiligheid van personen en bezittingen in de waagschaal te stellen, door de leer der straffeloosheid van het misdrijf te verkondigen? De echte Philantroop wel het allerminste! Het is zoo, hij beschouwt de straf niet uit het oogpunt eener middeleeuwsche wraakneming, en het: ‘oog om oog en tand om tand’ der aloudheid blijft buiten zijne berekening. Maar het onschadelijk maken van den misdadiger acht hij onmisbaar voor de rust der maatschappij, en het afschrikwekkend voorbeeld hoogstnuttig om het kwaad te beteugelen. En wat belet, dat, bij het bereiken dezer heilzame bedoeling, de straf tevens als middel tot verbetering van den gestrafte worde dienstbaar gemaakt? Of zijn de middelen, om daartoe te geraken, niet in de toepassing

{==625==} {>>pagina-aanduiding<<}
van arbeid, schoolonderwijs, godsdienstig onderrigt en het bevorderen der lektuur van goede boeken aanwezig?
Het is zoo, het onverhinderd bijeenzijn der gevangenen is voor de toepassing der genoemde middelen altijd schadelijk, veelal verderfelijk; maar juist hierom verblijdt zich de echte Philantroop in zijne overtuiging, dat al die nadeelen, bij de invoering der afgezonderde opsluiting in ons vaderland, vanzelf zullen vervallen. Alsdan zal de straf haar karakter, als vóórkomend, beteugelend en verbeterend, doen kennen, en zal zij, zoo wel voor de maatschappij en de algemeene orde en veiligheid, als voor den misdadiger, wien het zwaard der wet bereikte, in waarheid weldadig worden bevonden. Men volge, boven alles, en zooveel wij vermogen, het voorbeeld van Hem, die niet gekomen is opdat Hij de wereld veroordeelen zou, maar opdat Hij die zoude behouden! Wie de straf van den wereldlijken Regter uit een Christelijk oogpunt beschouwt en wil hebben toegepast, voor hem is de ware weg geopend, en hij zal van denzelven niet afwijken. Al wat daar buiten ligt, voert ons op doolpaden rond.

Sir Joseph Banks. (*)

Bijna alle mannen van vroegeren en lateren tijd, die aan de vorderingen der wetenschap hebben medegearbeid, hebben gedenkteekenen hunner werkzaamheid achtergelaten. Zij hebben ons een of ander werk geschonken, waarin zij hunne denkbeelden hebben uitgedrukt. Men zou bezwaarlijk ons socrates kunnen voorhouden als eene merkwaardige uitzondering, omdat de meeningen van dezen grooten wijsgeer ons zijn bewaard gebleven in de onsterfelijke geschriften van twee zijner leerlingen. De belangrijke ontdekkingen van archimedes en pythagoras zijn te duidelijk aangewezen in de werken der oude wiskundigen, dan dat men vrijheid zoude hebben, om aan hun regt op de dankbaarheid en bewondering der nakomelingschap te twijfelen. Dat vele wiskunstige

{==626==} {>>pagina-aanduiding<<}
werken thans verloren zijn, neemt de gepastheid en juistheid van den voorgestelden regel niet weg; zij hebben bestaan en de ontdekkingen der schrijvers voor volgende tijden bewaard.
Hechten wij evenwel niet te veel aan deze waarheid; een vriend der wetenschap kan haar groote diensten hebben bewezen zonder een eenig boek te hebben geschreven. Indien black, bij voorbeeld, zich had bepaald tot het ontdekken van de verborgene warmte en van de specifique warmte, zou men hem met regt hebben beschouwd als een der grootste lichten voor de nieuwere natuurkundige wetenschap, maar zijn regt als uitvinder zou alleen zijnen onmiddellijken hoorders voor den geest hebben gestaan, omdat het eenige werk, dat hij heeft geschreven, over zijne andere ontdekking handelt, over de vaste lucht en den aard der alcalische aardsoorten. Om een nog treffender voorbeeld aan te halen, zien wij niet den grooten naam van watt duurzaam leven, zonder dat zijn roem is gevestigd op een boek waarin hij zijne werkzaamheid heeft beschreven? Hetzelfde geldt van arkwright.
Even als de mannen, aan wie men nuttige ontdekkingen heeft te danken, of die deze op het leven wisten toe te passen, zonder dat zij eenig boek hebben achtergelaten, toch eene hooge plaats kunnen verdienen in de schatting van alle vrienden der wetenschap, zoo kan het ook gebeuren, dat geleerden, die in eenen minder hoogen, maar niet minder nuttigen kring zijn geplaatst, ten gevolge van hunnen belangloozen ijver regt hebben op eenen eervollen rang naast de schrijvers, wier verdienste bestaat in het beoefenen der wetenschappen. De uitstekende en brave man, over wien deze schets handelt, behoort tot deze klasse van lofwaardige menschen. Indedaad, met uitzondering van een paar stukken over landbouwkundige onderwerpen, heeft Sir joseph banks geen enkel boek uitgegeven, en heeft ons niets achtergelaten, dan zijne uitgebreide briefwisseling met andere vrienden der wetenschap. Daarom heeft zich zeker tot dus verre niemand opgewekt gevoeld, om de levensbeschrijving te geven, welke wij thans willen beproeven. En toch, welk eene heerlijke studie is het leven van eenig man, voor wien de wetenschap niet de ladder was, om een of ander doel te bereiken, en die zonder bijoogmerken zich toelegde op het onderzoek der waarheid! Wie heeft ooit

{==627==} {>>pagina-aanduiding<<}
den naam van philosoof meer verdiend, dan Sir joseph banks? Hij had de wijsheid hartstogtelijk lief; studie was zijn grootste genot, en zijn grootsche eerzucht versmaadde den bijval en het gerucht, die het verschijnen van boeken dikwijls volgen.
Sir joseph banks behoorde tot eene rijke en oude familie, sedert den tijd van eduard III in Yorkshire, en later in het Graafschap Lincoln gevestigd, waar zij aanzienlijke goederen bezat. Hij werd op den 2 Februarij 1743 te Londen geboren. Nadat hij gedurende eenigen tijd aan de zorg van eenig huisonderwijzer was toevertrouwd, werd hij, elf jaren oud, naar Harrow gezonden. Vier jaren later ging hij naar Etson, waar zijn goedhartig karakter en opgeruimd humeur hem bij zijne leermeesters bemind maakten, maar waar hij zich overigens in den aanvang onderscheidde door eenen grooten afkeer van studie, en eene buitensporige liefde voor ligchaamsoefeningen. Een jaar later vond een van zijne meesters hem gedurende de speeluren geheel verzonken in het lezen van een boek. Zie hier, hoe Sir joseph zelf, volgens een verhaal, door Sir everard home bewaard, de omkeering verklaarde, die er omstreeks dezen tijd in zijne gewoonten plaats had. Hij was op zekeren dag zich met zijne medeleerlingen gaan baden. Toen hij weder uit het water kwam en zich had aangekleed, was hij alleen; hij sloeg een voetpad in door eene groene weide. Het was een liefelijke zomeravond; het pad was omzoomd met bloemen. De jeugdige scholier vond zoo veel genoegen in het beschouwen der natuur, die voor hem was ontloken, dat hij uitriep: ‘Hoe schoon! Ware het niet beter mij den naam te leeren van die fraaije planten, dan de Latijnsche en Grieksche woorden, die men mij gedurig voorpraat?’ Deze aandoening, dit zich openbarend instinkt hield hem niet van het vervullen zijner pligten terug. Maar zoodra hij kon, legde hij zich op de studie der botanie toe. Bij gebrek aan betere onderwijzers wendde hij zich tot vrouwen, die planten zochten voor drogisten, en liet zich van haar alles leeren, wat zij wisten. Hij gaf haar zes stuivers voor
iedere les. Bij een zijner bloedverwanten, waar hij eenige vacantiedagen doorbragt, vond hij in het kabinet zijner moeder een oud, verscheurd en onvolledig exemplaar van het werk van gérard; hij herkende daar den naam en de afbeelding van de planten; waarvan hij reeds iets wist, en nam het mede naar de school,

{==628==} {>>pagina-aanduiding<<}
Van dat oogenblik af hield hij zich bezig met het verzamelen van planten en van kapellen en insekten. Ik heb mijnen vader, die van zijnen leeftijd was, hooren verhalen, dat hij zich dikwijls bij hem voegde; beiden hielden zeer veel van ligchaamsbeweging en waren goede zwemmers. Banks bleef altijd zijnen ouden schoolmakker gedachtig, en die welwillende herinnering bezorgde mij zijne vriendschap. Mijn vader schilderde mij hem als buitengewoon schoon, sterk, vlug. Voor geene vermoeijenis deinsde hij terug, geen gevaar schrikte hem af. Den tijd, dien hij buiten de school doorbragt, besteedde hij aan het verzamelen van bloemen en insekten, die hij vervolgens in zijn herbarium overbragt of in kastjes opstak. Gelukte het banks, om zijnen medeleerling aan zijn bestuur of aan zijne opstellen te ontrukken, dan sleepte hij hem mede tot lange en verre togten. Ik schrijf aan deze jeugdige liefhebberij de groote verzameling van vlinders, insekten, schelpen en zelfs versteeningen toe, die wij op Brougham bezitten. Ik heb mijnen vader nooit de aneedote hooren verhalen, door Sir gérard home medegedeeld, maar hij stelde mij altijd zijnen vriend joe voor, als die zich zeer weinig om zijne boeken, zijn Grieksch en Latijn bekommerde.
In 1760 werd Sir joseph van Etson weggenomen, om te worden ingeënt. Deze kunstbewerking moest onderscheidene malen herhaald worden, voordat zij gelukte, en daar hiermede een geruime tijd verloren ging, besloot men hem niet weder derwaarts terug te zenden. Hij ging naar Oxford. Ook daar bleef de botanie zijne geliefkoosde studie. Daar de Hoogleeraar te Oxford, doctor sibthorp, geene afzonderlijke lessen gaf, vroeg de jonge naturalist hem verlof, om eenen onderwijzer aan te nemen, wiens bezolding door de leerlingen zou worden betaald. De Doctor stemde dit verzoek gereedelijk toe, en banks ging naar Cambridge en bragt van daar den Heer israel lyon mede, een' geleerde, plantenkenner en uitmuntend sterrekundige, die later Kapitein phipps vergezelde op zijne reize naar de pool. Deze hield nu lessen voor de jonge lieden, die zich vereenigd hadden, om van zijne bekwaamheden nut te trekken. Banks maakte daarvan een ijverig gebruik. Maar onder de eigenlijke Oxfordsche studenten bekleedde hij eenen zeer ondergeschikten rang. Later vertelde hij, dat het hem dikwijls gebeurd was, wanneer hij binnentrad op het oogen-
{==629==} {>>pagina-aanduiding<<}
blik, waarin men over de oude schrijvers handelde, dat men riep: ‘Banks hier? Hij kent immers geen Grieksch!’ waar is het, dat in andere gevallen de liefhebbers van het Grieksch en Latijn, verlegen met een of ander punt van natuurlijke historie, op hunne beurt zeiden: ‘Wij moeten het banks vragen!’
In 1761 stierf de vader van Sir joseph, en drie jaren later, een jaar nadat hij Oxford had verlaten, nam de zoon bezit van de aanzienlijke goederen in Lincolnshire. Van dat oogenblik af schittert de verdienste van dezen uitstekenden man in vollen luister, zijne jeugd, zijn voorkomen, zijne fortuin noodigden hem uit tot een ledig leven, toegewijd aan zinnelijke genietingen of aan het bejag eener alledaagsche eerzucht. Hij zette zijne studiën met moed door en wijdde zich geheel aan de natuurlijke geschiedenis. Hij hield zich buiten het Parlement en verscheen bijna enkel in de kringen der geleerden. Zijne uitspanningen bepaalden zich tot ligchaamsbeweging en tot de visscherij, waarvan hij zulk een groot liefhebber was, dat hij geheele dagen en zelfs nachten zich daarmede bezig hield. Lord sandwich, die deze liefhebberij deelde en insgelijks goederen bezat in Lincolnshire, sloot eene naauwe verbindtenis met zijnen buurman. De beide vrienden waren zoo vol vuur en ijver voor hunne geliefkoosde uitspanning, dat zij de Serpentine wilde laten droogloopen, en Sir joseph betreurde het zeer, dat hun plan op het oogenblik der uitvoering ontdekt was, omdat hij gehoopt had, daardoor veel nieuws te leeren omtrent de huishouding der visschen.
In Mei 1766 werd hij verkozen tot lid van de koninklijke maatschappij (Royal Society). In den loop van dat zelfde jaar vergezelde hij zijnen vriend Sir thomas adams aan boord van den Niger. Zijn oogmerk was planten te verzamelen. In het begin van 1767 in Engeland teruggekeerd, hervatte hij zijne studiën of liever zette hij die voort. Zijne naauwe betrekking tot solander, adjunct-bibliothecaris van het Britsche museum en den geliefden leerling van linnaeus, kwam hem daarbij zeer te stade. George III toonde zich in het begin van zijne regering den geleerden zeer genegen, en Lord bute, zijn minister, volgde zijn voorbeeld. Hij beminde hartstogtelijk de wetenschappelijke studiën en hield zich daarmede ijverig en met goed gevolg bezig. Onder zijnen invloed strekte de bescherming

{==630==} {>>pagina-aanduiding<<}
van de kroon zich uit tot allen, die denzelfden smaak hadden. Deze weetgierigheid gaf aanleiding tot belangrijke ontdekkingen in afgelegene streken, die nog niet door de reizigers waren onderzocht. Kapitein wallis had de merkwaardige eilandgroepen juist doen kennen, die over een gedeelte van de Zuidzee verspreid liggen. Men besloot, om in het belang der wetenschap en zonder eenig plan tot uitbreiding van magt nieuwe onderzoekingen te bewerkstelligen. Gedurende zijn verblijf op St. Helena in 1676 had halley den doorgang van Mercurius over de zonneschijf waargenomen, maar hij had aan de sterrekundigen de nog belangrijker taak achtergelaten om den doorgang van Venus waar te nemen. Hij kon geen getuige zijn van deze zeer zeldzame gebeurtenis, die volgens zijne berekening niet voor in 1761 moest plaats hebben. Hij toonde aan, dat de naauwkeurige waarneming van dit verschijnsel de parallax der zon kon doen kennen. De beste wijze, om dezen hoek te bepalen, bestaat in het doen van gelijktijdige waarnemingen op zeer verwijderde punten van den boog, door de planeet beschreven gedurende den tijd van haren doorgang.
Dientengevolge zond de Britsche regering in 1761 een' waarnemer naar de Kaap, mason, en een' ander naar St. Helena, maskelyne. Het Fransche Gouvernement zond van zijnen kant le gentil naar Pondichery, chappe naar Tobolsk in Siberië, en pingré naar het eiland Rodrigo. Het weder was zoo ongunstig, dat men volstrekt geen resultaat van deze pogingen kon verkrijgen. De waarnemingen van pingré en mason zijn wel gebleken naauwkeurig te zijn geweest, maar zij verschilden zoo zeer van die hunner medewaarnemers, dat men in onzekerheid bleef. Daar in 1769 andermaal een doorgang moest plaats hebben, koos het gouvernement op nieuw eenen sterrekundige, om de waarnemingen te herhalen. Het belang van dit onderzoek valt in het oog, omdat het, wanneer de parallax bekend is, niet moeijelijk valt, om den afstand van de zon tot de aarde te vinden. De kennis dus van het zonnestelsel hing daarmede grootelijks zamen.
De regeringen van twee groote rijken, gelijk Frankrijk en Engeland, konden dus niets beters doen, dan op alle mogelijke wijzen het welslagen van deze waarnemingen te bevorderen. Terwijl eene expeditie naar Otaheite in de Zuidzee werd gezonden, begaven de Heeren dymond en walles zich naar de Hudsonsbaai, call naar Madras, de Abt chappe

{==631==} {>>pagina-aanduiding<<}
naar Californië. De Deensche regering zond Pater hills naar Wardhus digt bij kaap Noord. Plansow ging, op bevel van den Koning van Zweden, naar Finland. Onderscheidene natuurkundigen begaven zich, op verlangen der Russische Keizerin, naar verschillende punten van Siberië. Vier van deze geleerden, zij, die op Otaheite, in Californië, aan de Hudsonsbaai en te Wardhus hunne waarnemingen hadden verrigt, zagen hunne pogingen met eenen volkomen goeden uitslag bekroond. De expeditie van den Heer green in de Stille Zuidzee had vooral deze waarnemingen ten doel, maar bovendien moest hij zich bezig houden met de natuurlijke historie van het eiland. Het plan der reis, dat schrander beraamd en verstandig ontwikkeld was, omvatte eene naauwkeurige opneming van de reeds bekende kusten en het onderzoek der nog onbekende streken. Zoodra hij had vernomen, dat een dergelijke togt beraamd werd, wendde banks zich tot zijnen vriend Lord sandwich, toen aan het hoofd der admiraliteit, ten einde verlof te krijgen, om zich bij de aangewezene geleerden te voegen. Toen de verlangde gunst hem was toegestaan, maakte hij toebereidselen in verhouding tot zijne groote schatten en zijnen ijver ter bevordering van de wetenschappen. Hij deed zich vergezellen van doctor solander, den bekwamen botanist, van wien wij reeds spraken, en nam twee teekenaars in zijne dienst en vier bedienden. Daar de expeditie onder toezigt stond van de koninklijke marine, werden allen die er deel aan namen, aan dezelfde scheepstucht onderworpen.
De keus van Kapitein cook tot bevelhebber was bijzonder gelukkig of liever allerverstandigst. Eerst leerling bij eenen koopman in steenkolen te Whitby, had deze officier vervolgens gediend aan boord van een kolenschip, eene dienst het meest geschikt, om uitstekende zeelieden te vormen; omdat zij gevoerd wordt langs eene kust, waar bijna in het geheel geene toevlugtshaven is, en die dus den zeeman dwingt om altijd waakzaam te zijn. Toen de oorlog in 1756 uitbrak, nam cook als vrijwilliger bij de marine dienst. Hij legde daar weldra zoo veel bekwaamheid aan den dag, dat de Admiraliteit hem tot tweeden Stuurman aanstelde op eene sloep, de Mersey, aan wier boord hij zich bevond bij de belegering van Quebec onder den Generaal wolfe. Hij toonde zoo veel schranderheid bij het verkennen en peilen van de rivier voor den aanval, dat men hem gebruikte, om eene

{==632==} {>>pagina-aanduiding<<}
kaart te vervaardigen van St. Laurens af tot aan de zee. Ofschoon hij nooit geleerd had, om plannen of teekeningen te maken, is zijne kaart langen tijd de eenige in gebruik gebleven. Deze arbeid werd beloond met den rang van Kommandant aan boord van het fregat de Northumberland. Daar bleef hij tot in 1762. Hij wijdde al zijnen vrijen tijd aan de studie der wiskunde, waarin hij snelle vorderingen maakte; geholpen door eenen zeer geleerden man, kweekeling van bernoulli, later Majoor desbarres. In 1764 verkreeg Sir hugh palliser, die door eene staatkundige partij is belasterd, en die gedurende een aantal jaren de eenige vriend, de eenige beschermer van cook was, als Gouverneur van het eiland Terreneuve voor zijnen gunsteling den post van inspecteur der marine over het eiland en over Labrador. Cook bekleedde deze betrekking vier jaren lang en bezorgde de beste zeekaarten, die men van die streken bezit. Bij de bijzondere talenten van den zeeman bezat deze officier al de ligchamelijke hoedanigheden, die den mensch in staat stellen, om vermoeijenissen en ontberingen te dragen. Hij had een zeker en scherp oog, dat hem in staat stelde, om naauwkeurig afstand en rigting te schatten, eene ijzeren gezondheid, die hem onverschillig maakte voor moeite en waken. Met deze zeldzame hoedanigheden, die hem tot groote daden geschikt maakten, vereenigde hij eene onberispelijke wijze van handelen, die altijd dezelfde was, of hij had te bevelen of te gehoorzamen. Toegerust met groote vastheid van karakter en tegenwoordigheid van geest in de moeijelijkste omstandigheden, ontbrak het hem nooit aan hulpmiddelen, om zich bij elke gelegenheid te redden.
Nooit misschien had eene regering, begeerig om den invloed en de magt des lands wijd en zijd uit te strekken, een' begaafder zeeman, een' man kunnen vinden zoo bijzonder geschikt voor de betrekking, waartoe men hem wilde roepen. Cook werd tot kapitein benoemd en aan het hoofd der expeditie geplaatst. Onder het bevel van dezen uitstekenden bevelhebber, wiens groote hoedanigheden hij meer dan iemand eerbiedigde, scheepte banks zich in. Er bestond tusschen den aanvoerder en den geleerde eene groote gelijkheid van geest. Beide kenmerkten zich door zucht tot orde, door vastheid van karakter, door den geest van geheele toewijding aan een bepaald doel, door naauwgezetheid in het be-
{==633==} {>>pagina-aanduiding<<}
trachten van hunnen pligt, door smaak voor woelige beweging en ligchaamsoefeningen. Deze overeenstemming van smaak en karakter verbond de twee mannen, die het toeval gedurende zoo langen tijd met elkander in aanraking bragt, met eene onverbrekelijke vriendschap. Noch het verschil van studie, noch dat der jaren (banks was 26, cook 40 jaren oud) was een hinderpaal voor hunne innige vertrouwelijkheid.
Den 25 Augustus 1768 verliet de Endeavour de haven van Plymouth. Na eenige dagen toevens op Madera, kwamen de reizigers te Rio Janeiro, waar de naijver van den Gouverneur hun niet toestond, om aan wal te komen. Het zuidelijkste punt van het groote Amerikaansche vaste land, het Vuurland, was de eerste plaats, waar zij ontscheepten. Banks en solander zamelden daar eene groote menigte planten op; maar ofschoon men zich in het midden van den zomer dier streken bevond, zoo zagen de geleerden zich nog aan groote gevaren blootgesteld, toen zij de bergen wilden beklimmen. Zij troffen daar geweldige sneeuwstormen en eene zeer strenge koude. Drie van de manschappen, die de botanisten vergezelden, kwamen om. Doctor solander alleen kon door de pogingen en de volharding van zijnen vriend ontrukt worden aan den slaap, die in zulke omstandigheden de vreeselijke voorlooper is van den dood. Ik heb Sir joseph banks meermalen van de onwederstaanbare behoefte aan slaap hooren spreken, die zich ook van hem meester maakte. Het verlangen naar rust is zoo groot, dat beweging weinig uitwerking heeft. In dien vreeselijken toestand schijnen het bestaan en het waken de eenig mogelijke ellende, en het toppunt van geluk is te slapen of te sterven. Doctor solander, die zich zijne togten in Noorwegen en Zweden herinnerde, te midden van de scherpste koude, had zijne reisgenooten gewaarschuwd welk lot hen wachtte, zoo zij zich overgaven aan dien toestand van bedwelming en verdooving. ‘Wie gaat zitten, slaapt in,’ had hij gezegd, ‘en wie inslaapt, wordt niet weder wakker.’ Een der manschappen riep uit, dat hij niets liever wenschte, dan te sterven, indien hij maar mogt gaan liggen. Doctor solander sprak niet op dezelfde wijze, en toch
handelde hij op dezelfde manier; hij sliep in, voordat hij het vuur had bereikt, dat banks had ontstoken. Toen deze hem ophief, waren de voeten van solander zoo ingekrompen, dat de schoenen van zelve los gingen en uitvielen.

{==634==} {>>pagina-aanduiding<<}

Den 26 Januarij 1769 verliet de expeditie kaap Hoorn en kwam den 1 April gelukkig op Otaheite. Het heerlijke klimaat, de bekoorlijke natuur, het belangwekkende volk die de reizigers hier vonden, waren wel geschikt, om lieden te betooveren, die acht maanden op zee waren geweest en geen land hadden bezocht, dan de ongastvrije kust van Vuurland. Te midden der rust evenwel vergaten de reizigers het oogmerk hunner zending niet; zij besteedden den tijd, die er vóór den doorgang van Venus verliep, aan sterrekundige waarnemingen en aan een naauwkeurig onderzoek van het eiland. Banks en zijn vriend bestudeerden alle takken van de natuurlijke geschiedenis van Otaheite; zij wisten zich de welwillendheid der inboorlingen te verwerven en eenen grooten invloed op hen te verkrijgen; meermalen moesten zij hunne geschillen beslissen. Banks verwierf dezen invloed door zijne openhartige manieren, door de met vastheid vereenigde zachtheid van zijn karakter; er valt niet aan te twijfelen, of ook zijn te gelijk aangenaam en ontzagwekkend voorkomen medewerkte, om indruk te maken op de verbeelding der wilden. Hij vond weldra gelegenheid, om eene belangrijke dienst aan de expeditie te bewijzen door den invloed, dien hij reeds op de eilanders bezat. Het observatorium was den 1 Mei opgerigt; de instrumenten waren aan land gebragt; weldra ontdekte men, dat de octant, die, in eene groote kist gepakt, in eene tent was gezet, waarvoor een schildwacht stond, was verdwenen. Het verlies van dit werktuig, indien het niet terug gevonden werd, was onherstelbaar en zou het geheele doel der expeditie verijdelen. Alle nasporingen waren vruchteloos; toen begaf banks zich naar de bosschen; door zijne verstandige en schrandere maatregelen wist hij te bewerken, dat het instrument hem werd terug gegeven. Bij deze pogingen bevond hij zich meer dan eens in
tegenwoordigheid van eene dreigende menigte, en meer dan eens moest hij zijne pistolen voor den dag halen, om hen in toom te houden; hij had slechts één man medegenomen.
Overeenkomstig de berekeningen had de zoo ongeduldig verwachte doorgang den 3 Junij plaats. Naar mate de beslissende dag naderde, vermeerderde de ongerustheid. Van den sterrekundige af tot den minsten matroos toe, was ieder vol van de gewigtige gebeurtenis. Niemand sloot een oog gedurende den nacht van den 2den. Ieder half uur stond de een of ander op, om den staat des hemels gade te slaan en

{==635==} {>>pagina-aanduiding<<}
zijne opmerkingen aan de anderen mede te deelen. Was de lucht helder, dan was men vol hoop; vol vrees, als wolken haar begonnen te bedekken. Den volgenden morgen zag men met onuitsprekelijke vreugde de zon helder opgaan aan eene onbewolkte lucht. Geen wolkje vertoonde zich den geheelen dag; en de waarnemingen behooren onder de beste, die door de sterrekundigen met betrekking tot dit verschijnsel zijn gedaan. Naar den oordeelkundigen raad van Lord morton deed men de waarnemingen op verschillende punten te gelijk. Banks voegde zich bij hen, die naar Eimeo gingen; een ander officier begaf zich naar een ander punt van het voornaamste eiland, terwijl Kapitein cook en Doctor solander met den Heer green in het opgerigte fort op Otaheite bleven. Green nam de eerste aanraking aan de buitenzijde waar ten 9o25′42″, het einde van den geheelen overgang ten 3o32′10″. Er waren dus zes uren onafgebroken helder weder noodig, om deze belangrijke waarneming te doen; men was op 17o29′15″ zuiderbreedte en 149o82′30″ westerlengte. Op den 29 November van hetzelfde jaar nam men met gelijken goeden uitslag den doorgang van Mercurius op het eiland Major bij Mowtohéra waar. De lucht, die de voorgaande dagen bewolkt was geweest, was op den 29sten helder.
Uit de vergelijking der waarnemingen, op Otaheite, in Lapland, aan de Hudsonsbaai en in Californië gedaan, bleek, dat de parallax der zon moest worden berekend op 8″78, en dat de afstand van de aarde dienvolgens was 93,729,900 mijlen, in de vooronderstelling dat de straal der aarde 3,985 mijlen is. (*) Daar de betrekkelijke afstanden der planeten te voren reeds bekend waren, werden hierdoor hunne absolute afstanden van de zon bepaald.

(Het vervolg en slot hierna.)





{==636==} {>>pagina-aanduiding<<}

Een blik op Oran.

(Uit de beschrijving van eenen Engelschman, die den veldtogt van Maarschalk bugeaud tegen de Marokkanen mede gemaakt heeft).

Oran heeft eene haven, maar bij de stad gelijkt de kust naar een' ijzeren muur. Te Mers-el-Kebir, ongeveer acht mijlen van Oran, gaat men aan wal. Wat reeds sallustius over dezen zeeoever ten tijde van cajus marius en jugurtha gezegd heeft, is nog heden ten dage letterlijk waar: Mare saevum, importuosum (*). Indien nu al de in den loop der eeuwen verkregene ervarenis eenige, den Romeinen onbekende, havens heeft doen ontdekken, zoo zou men toch bezwaarlijk in eenig ander werelddeel eene even zoo lange en daarbij ook even zoo ontoegankelijke kustenstreek kunnen vinden.
Bij den kreet: Afrika! had ik ijlings mijn' ransel over den schouder geworpen, en beschouwde, aan de verschansing van het schip leunende, den steilen rotswand, die, hoe meer hij ons scheen te naderen, des te hooger en donkerder werd. O hoe zwart, wild, ruw en verzengd kwam hij mij niet bij den eersten aanblik voor! Indien Engeland's zuidkust krijtheuvels vertoont, zoo ziet Afrika's noordkust, althans in den omtrek van Oran, er uit als een steenkolengebergte.
Nog had het geen vier ure in den morgen geslagen, en de zon ging reeds op. Terwijl wij ons gereed maakten, om in de booten te klimmen, die ons aan wal moesten brengen, wees een Fransch soldaat, die naast mij stond, met zijn' vinger naar de zon, en merkte aan: ‘Die daar is de ware abd-el-kader,’ zekerlijk bedoelende, dat wij van dat hemellicht nog meer te lijden zouden hebben dan van al de pogingen des befaamden Emirs.
Wanneer men, na eene zeereis, voor het eerst een rijk en welbevolkt land nadert, hoe liefelijk en verheugend zijn dan niet de indrukken, welke de ziel ontvangt! Maar de doodsche stilte en diepe eenzaamheid van dit overoude

{==637==} {>>pagina-aanduiding<<}
zeestrand dompelden mij in eene zwaarmoedige stemming. Een klein aantal huizen met platte daken en van verblindend witte kleur spiegelde zich in de onbeduidende baai waar drie of vier Fransche oorlogschepen, van welker masten trotschelijk de driekleurige vlag wapperde, en veertien andere vaartuigen van onderscheidene natiën en van verschillende grootte voor anker lagen. De haven scheen meer schepen te bevatten, dan de stad huizen telde, of, meer eigenlijk gezegd, hoezeer het tegendeel waar is, de schepen schenen sterker bevolkt. De aankomst van zevenhonderd soldaten uit Frankrijk verwekte zelfs geen zweem van belangstelling; het was eene gebeurtenis, waaraan de inwoners van Mers-el-Kebir waarschijnlijk reeds te zeer gewoon waren. Drie of vier tolbeambten beschouwden ons met onverschillig oog; de eenige levende wezens, wier oplettendheid wij trokken, waren een zestigtal tuchtelingen, die aan een fort werkten, welks bestemming zijn moest, de baai te bestrijken en de nog pas ontluikende stad te beschermen. Hoe treurig schenen deze arme lieden niet! Welke veelbeteekenende blikken vestigden zij niet op de pas ontscheepte aankomelingen! De ongelukkigen! Ons gezigt herinnerde hun het land, waaruit zij verbannen waren. Hunne tronieën waren als verkoold; want de plaats, waar zij werken moesten, is, zonder eenige bedekking, aan de gloeijende pijlen van Afrika's vreeselijke zon blootgesteld.
De eerste indrukken, die ik ontving, en deze zijn dan toch steeds de duurzaamste, waren dus zeer ontmoedigend. Het zien dezer arme gevonnisden, het ongastvrije beeld van het strand, de treurige stilte, die overal heerschte, wekten bij mij eene diepe droefgeestigheid. Op dit oogenblik vertoonden zich aan mijne blikken de eerste Arabieren, welke ik nog gezien had. Hun ganschelijk kaal geschoren hoofd, behalve den langen bos zwarte haren op het bovenste gedeelte van den schedel, welk haar zij met alle mogelijke zorgvuldigheid kweeken, opdat na hunnen dood mahomed hen daarbij zou kunnen aanvatten en in zijn paradijs trekken; hunne zwarte schitterende oogen, de witte, ruime, schilderachtig gedrapeerde kleeding, de bloote beenen, de evenzeer ontbloote, donkerglanzende schouders, die zich aan het gezigt vertoonden, het als verkoolde voorkomen, dat zij hier met alle overige levende en levenlooze dingen gemeen hebben: dit alles te zamen deed mij bijna gelooven, dat ik de

{==638==} {>>pagina-aanduiding<<}
booze geesten der gloedhel, waarin ik nedergedaald was, voor mij zag.
Op eenmaal kregen de dingen een ander aanzien. Naauwelijks waren wij allen ontscheept, of de welbekende hoefslag van al galopperend naderende paarden liet zich hooren. Onze blikken naar den weg van Oran wendende, dat tusschen het steile gebergte en de diepe zee besloten ligt, zagen wij verscheidene officieren op ons aanrijden. Zij waren op Arabische paarden gezeten en behoorden tot de voortreffelijke regementen, die onder den naam van Chasseurs d'Afrique bekend zijn. Op dit sierlijk en bevallig voorwerp bleven onze vermoeide oogen met genoegen uitrusten! Om onze blijdschap volkomen te maken, liet zich plotseling, op eene hoogte, een schetterend trompetgeschal vernemen, welks schelle, vrolijke toonen het klagend en eenzelvig geruisch der zeebaren verdoofden.
Nu gaf men mij kennis, dat ik, maar ook ik alleen, naar Oran kon gaan, omdat ik eigenlijk niet tot het korps behoorde, met hetwelk ik den overtogt gedaan had. Hartelijk verheugd ging ik dan ook naar de stad op weg, in de vaste hoop, na verloop van eene week, of weinig later, met eene expeditie verder te kunnen trekken. Alles kwam mij voor, als of ik in eene geheel nieuwe wereld getreden was. Half weg tusschen Mers-el-Kebir en Oran verheft zich een schoon, nog niet zeer oud gebouw: het is een logement en badhuis, dat den naam van Baden der Koningin draagt. Alvorens het te bereiken, kwam ik eenen tuchteling voorbij, die aan den kant van den weg steenen stuk klopte. Elk oogenblik staakte hij zijnen zuren arbeid, om over de zee, in de rigting naar Frankrijk, een' verlangenden blik te werpen. Vijfmaal vroeg ik hem, hoe ver de afstand tusschen de Baden der Koningin en Oran nog was, zonder zijne oplettendheid op mij te kunnen vestigen; bij de zesde maal zag hij mij aan, maar gaf geen antwoord. In zijne trekken vertoonde zich slechts doffe verstandeloosheid en grenzenlooze wanhoop.
Ik versnelde mijnen gang, en zag onder weg, aan mijne regterhand, zijwaarts af, een prachtig slot van oude Spaansche bouworde liggen, boven hetwelk zich nog oudere vestingwerken verhieven. Vervolgens klom ik, door eenen langen gang, die in de rots gehouwen is en zelfs bij dag met lantarens verlicht wordt, onder een fort heen, en geraakte toen langs eenen weg, die gedurig heen en weder slingert,

{==639==} {>>pagina-aanduiding<<}
in de zeer eigenaardige stad Oran. In den beginne stond ik als begoocheld; er kwamen en gingen zoo menigerlei verschillende kleederdragten mij voorbij, dat ik niet wist, op welke derzelven ik mijne blikken zou laten rusten. Men zou hebben kunnen gelooven, dat alle volken der aarde in deze stad bijeengekomen waren, om mijne nieuwsgierigheid te voldoen: Negers, Arabieren, Franschen, Engelschen, Spanjaarden, Joden, Turken, Italianen, Grieken, Duitschers kruisten elkander onophoudelijk in alle rigtingen. Hier kwam een Moorsch opperhoofd met zijne zorgvuldig gesluijerde vrouwen, die op hooge kameelen zaten. Zijn fier voortstappend ros hield mijne oplettendheid niet minder geboeid dan de kostbare gedamasceerde sabel, die van zijnen bontkleurigen gordel nederhing. Daar volgde de dochter van een' Franschen kapitein, aan een zijden koord eene zwartoogige gazelle leidende, even als onze dames in Europa een Boloneesch of een hazewindhondje aan den band met zich voeren. Aan dezen kant deden Spahis hunne uitmuntende renpaarden ruiterkunsten uitvoeren; een weinig verder herinnerde mij een, van den waterput, met hare kruik op het hoofd, naar huis keerend, gesluijerd meisje het een of ander verhaal uit de Heilige Schrift. Ik verzadigde oog en oor, zonder tijd te vinden iets daarbij te denken. Kortom, ik voelde mij gelukkig, naar Afrika gekomen te zijn, want ik dacht zulk een eigenaardig schouwspel nimmer moede te kunnen worden, even alsof de gewoonte niet ook weldra op mij haren onvermijdelijken invloed moest oefenen! Zoo is het leven van eenen reiziger: na een kort verblijf verlaat hij zonder smart, ja soms met vreugd, een land, waar hij zich bij zijne komst misschien bitter beklaagd had, dat het lot hem niet vergunde
hier het overschot zijner dagen te slijten.
Wanneer men van Mers-el-Kebir naar Oran komt, zoo daalt men bijna tot aan den oever der zee en trekt langs den voet van een gebergte, dat zijwaarts van den weg oprijst, tot dat men aan den ingang eener naauwe bergkloof gevorderd is. Eerst treedt men de stad binnen door een naauw straatje, en staat dan eensklaps op het Kleber-plein. Uit dit gedeelte der stad loopen twee hoofdwegen naar buiten. De eene voert in eene regte lijn naar het binnenste des lands: ter regter zijde door den berg beheerscht, op welks kruin het slot en de vesting, van welke ik gesproken heb, zich verheffen, ziet hij aan den anderen kant ne-
{==640==} {>>pagina-aanduiding<<}
der in eene steil afloopende kloof, die geheel met citroen-, vijgen- en palmboomen begroeid is. De andere weg wendt zich links, en brengt u over eene steile helling in het voornaamste gedeelte der stad, dat, welversterkt, op den top van eenen anderen berg ligt. Eindelijk bevindt zich tegenover den uitgang van dezen weg nog een deel der stad, hetwelk het hospitaal, de casauba en het hotel van den Britschen Consul bevat. Van het Kleber-plein komende, treedt men deze afgezonderde wijk door eene lage gewelfde poort binnen, die een schilderachtig voorkomen heeft en tot een lang verleden tijdvak schijnt te behooren. Deze poort door zijnde, begint men te klimmen en staat eerlang op een hoog bergvlak, waar een doolhof van naauwe en gevaarlijke straatjes begint. Van dit vlak voortgaande, bestijgt men nog andere terrassen, die hoe hooger zoo steiler worden, tot dat zij boven op den berg eindigen, van waar men een allerheerlijkst uitzigt geniet, dat slechts naar den kant van Mers-el-Kebir door den berg zelven, waarop men staat, enger beperkt wordt. Om van het Kleber-plein in de eigenlijke stad te geraken, moet men eerst op eenen aarden wal de kloof oversteken. Op deze natuurlijke, door geene bogen gedragene brug staande, ziet men
ter linkerzijde, aan het uiterste einde der kloof, bespoeld door de blaauwachtige golven der Middellandsche zee, een fraai Spaansch slot, dat thans in een magazijn veranderd is, en aan den regter kant verpoozen zich de oogen met een waar genot op het digte lommer, dat twee heuvels bedekt, die zich met liefelijke krommingen in elkander schuiven en den gezigteinder begrenzen. Volgt men de straat, zoo vertoont zich een ander, niet minder opmerkenswaardig Spaansch kasteel, voorbij hetwelk men het Napoleons-plein bereikt, waar de groote revuen gehouden worden. Aan gene zijde van dit plein, dat tegenwoordig met fraaije gebouwen omgeven is, laat men ter regter zijde, aan den rand der kloof, het Jodenkwartier liggen, en komt langs eene zacht opwaarts loopende helling op den kam des bergs. Hier is het hoogste punt der stad Oran. Van hout getimmerde huizen, die den naam van kazernen van het vreemden-legioen dragen, en uitgestrekte vlakke ruimten, welke tot exerceerplaatsen dienen, door ontzettende muren omgeven en door een fort beheerscht, begrenzen hierboven de stad. Hier huist het duivelsgebroed, waaruit het vreemden-legioen bestaat, en be-
{==641==} {>>pagina-aanduiding<<}
waakt onafgebroken de vlakten, die van deze hoogten overzien worden. Ook van dit punt is het gezigt onvergelijkelijk schoon.
Met drie opslagen van het oog overziet men de stad, de vlakte en de zee. Op een kanonschot afstands, aan den oever der zee en buiten de wallen van Oran, naar den kant van het Oosten, bevinden zich de kazernen der kavallerie. Tusschen dezen insgelijks versterkten post en de stad jagen onophoudelijk, van den ochtend tot den avond, de Chasseurs en de Spahis op hunne Arabische paarden heen en weder. Ter regter zijde van dit oefeningsplein breidt zich een onoverzienbaar gebied uit, dat zwart is van voetsporen, even als het kermisplein eener provinciestad in Engeland. Hier slaan namelijk de Arabische karavanen hare tenten op en legeren hare kameelen, wanneer zij van Bona, Constantine, Tlemecen, Mazagran, Tunis, en soms ook wel uit Egypte, aankomen. In de heldere nachten van dit klimaat, door de tintelende sterren beschenen, weêrgalmt, nevens de stad van steen, deze stad van linnen onophoudelijk van het heesche geschreeuw, door den een' of anderen dweeper aangeheven, die nog waakt om allah aan te roepen en mahomed zijnen Profeet. Iets verder, aan de andere zijde der kavalleriekazernen, loopt het land uit in de zee, en een hoog voorgebergte begrenst het uitzigt.




Bloemendaal.

Reizen was, sedert het bestraten der oude, veelal moeijelijke of wel onbruikbare zand- of kleiwegen en de invoering van de dienst der diligences en snelwagens, bijzonder gemakkelijk geworden; maar, na het gebruikmaken van stoombooten en ijzerbanen, gedurende de laatste jaren, is het reizen nog meer aan de orde van den dag, en de inwoner van 's Gravenhage, die er weleer tegen opzag eenen togt naar Arnhem, Zwolle of Groningen te ondernemen, spreekt nu van een toertje naar Parijs, Heidelberg of Berlijn, met minder bezwaar, dan waarmede vroeger over eene reis naar Middelburg, Amsterdam of Alkmaar werd geredekaveld. Dat spoedig en gemakkelijk reizen heeft, wij erkennen zulks gaarne, meer dan ééne aangename en voordeelige zijde; en toch meenden wij wel eens op te merken, dat die spoed en dat gemakke-
{==642==} {>>pagina-aanduiding<<}
lijke den trek tot het bezoeken van het buitenland veel levendiger opwekte, dan dat daardoor de zucht, om het vaderland te leeren kennen, bijzonder werd gaande gemaakt. Het zou ons leed doen, wanneer deze onze meening door de ervaring mogt bevestigd worden; want, in waarheid, het natuurschoon, hetwelk zich in Nederland ter beschouwing en bewondering aanbiedt, verdient niet, dat hetzelve met eene zekere minachting worde voorbijgezien, omdat Saksen, Zwitserland of Italië ons grootscher en verbazingwekkerder natuurtooneelen kunnen aanwijzen. De luister der schepping moge op de Alpen, de Apennijnen en Pyreneën met eenen verblindenden luister, schitteren, in Nederland straalt die luister met een koesterend en weldadig licht, en moge ook het Schotsche Hoogland den geest verheffen, het
wordt ons wèl om het hart, wanneer de heuvelen, die het bekoorlijk gelegen Arnhem omringen, ons de lagchendste vergezigten te genieten geven.
Ook het oude Holland, het anders zoo moerassig en waterrijk Holland, is door de Natuur, bij het ten toon spreiden harer schoonheden, niet stiefmoederlijk behandeld. Hiervan wilden wij, in dit opstel, eene proeve leveren, bij eene nadere beschouwing van het dorp Bloemendaal, nabij Haarlem gelegen, en met Overveen en den Vogelenzang ééne Gemeente uitmakende.
Weinige dorpen zijn aangenamer en vrolijker gelegen. Zondert men den overtogt van Spaarndam of Amsterdam naar het voormalig Westvriesland uit, dan is de toegang van de landzijde naar genoemd gewest slechts langs twee wegen te verkrijgen. De eerste loopt van Haarlem langs Schoten en de Zandpoort; de tweede van genoemde stad door Overveen en Bloemendaal, om zich, aan de Zandpoort, aan den Noord-Hollandschen straatweg op Alkmaar aan te sluiten. Dat Overveen en Bloemendaal hierdoor een levendig aanzien verkrijgen, valt van zelf in het oog. Dit levendige wordt nog vermeerderd, vermits de bewoners van Haarlem en van het groot aantal buitenverblijven, ten Zuiden en Zuidwesten van genoemde stad gelegen, een rij- of wandeltoer over Overveen en Bloemendaal onder de aangenaamste uitspanningen tellen, waartoe het terrein aanleiding geeft.
En, in waarheid, zulk een rij- of wandeltoer is voor hem, die haar meermalen deed, altijd bekoorlijk, en voor hem, die haar voor de eerste maal onderneemt, inderdaad verras-
{==643==} {>>pagina-aanduiding<<}
send. Verlaat men de stad aan derzelver Westzijde, het zij langs den Zijlweg, of de dusgenoemde Kleverlaan, welke echter met niet één boom beplant is en, uit dien hoofde, de laatste lettergreep van haren naam te onregt draagt, dan schijnt het aanvankelijk als had men zich voor eene moeijelijke duinwandeling op weg begeven. Naauwkeuriger toeziende en voortgaande, ontwaart men, aan den voet der duinen, opgaand geboomte, en ter regterzijde eene boschrijke streek, waarboven de torenspits der Bloemendaalsche kerk zich verheft. Verspreide woningen en buitenverblijven worden zigtbaar; maar, terwijl men vooruitgaat en de duinmassa's zich schijnbaar vergrooten, is er niets, dat ons aanleiding geeft, hooge gedachten te koesteren omtrent de schoonheid van het oord, waarheen men den voetstap wendt. Na een klein half uur wandelens heeft men het dorp Overveen bereikt, en nu verandert het tooneel plotseling. Onmerkbaar heeft de begane weg ons hooger gevoerd, en terwijl deze zich, op eens, Noordoostwaarts wendt, ziet men, over de lager gelegene weiden, het aloude Haarlem, met hare kerken en torens, zich verheffende boven het statig geboomte, dat hare vesten kroont.
Wij hebben geenszins ten oogmerk, eene zoogenaamde plaatsof dorpsbeschrijving te leveren. Wie zich met de juiste ligging van wegen en vaarten, gebouwen en bouwvallen, huizen en buitenverblijven mogt wenschen bekend te maken, kan zich daartoe van genoeg bekende en zeer naauwkeurig vervaardigde kaarten bedienen. Wij zullen ons slechts tot enkele schoone natuurtooneelen bepalen, waaruit het bekoorlijke van Bloemendaal en deszelfs omtrek, althans eenigzins, kan aanschouwd worden.
Alvorens ons echter derwaarts te begeven, ondernemen wij eene duinwandeling, die ons, door den overvloedigen regen van gisteren, niet bijzonder moeijelijk zal vallen. Slaan wij, te dien einde, gindschen zijweg, langs het aangenaam gelegene Belvedère, in, die ons midden door de welige beplanting van dit buitengoed, kronkelende en op en neder gaande, naar het barre duin zal voeren. De duinweg biedt wel het gemak van den straatweg niet aan; en toch, wanneer de Amsterdammer, die van de buitensingels der Hoofdstad niets dan vlak gelegen land ontwaart, door het ongewoon gezigt der duinen verrast wordt, dan is het hem niet onwelkom, langs en over hunne toppen rond te dwalen.

{==644==} {>>pagina-aanduiding<<}
‘Maar wat zien wij daar ginds, tusschen de ruimte dier twee van elkander wijkende heuvels? Heeft men hier de duinen beplant?’ Zoo is het; en wij wilden u naar die beplanting, Middenduin geheeten, heenvoeren. Het ligt in eene vallei, op verschillende afstanden door meer of minder hooge zandhoogten als ingesloten. Zie! wij zijn er, en genieten reeds onder het lommer van het opgaand geboomte eene verfrisschende koelte. Wij denken hier aan geene duinen of duintoppen meer, en de zandwoestijn is vergeten. Hoe kalm en rustig is het hier, als bevond men zich aan een van de einden der aarde, afgescheiden van het maatschappelijk leven, het gewoel der steden en de hartstogten der menschen! Hier zou een kluizenaar met verwondering van u kunnen hooren, dat napoleon Moskou had ingenomen en op St. Helena gestorven was; want de landlieden, daar, in die woningen, zullen hem dit nieuws wel niet hebben medegedeeld. Men hoort hier slechts in de stilte, het gebas van een' hond, het gezang van den nachtegaal of het schot van een' jager, maar geen beurs-, staats- of kerknieuws. Hebt gij eens, door de ongunst des tijds of de onaangenaamheden van het bedrijvig leven, behoefte aan rust; wilt gij eens met uzelven, met de natuur en uwen Schepper alleen zijn, begeef u dan naar Middenduin; zet u, in een dennen- of berkenboschje, neder, en geniet, wat de heerlijke schepping te genieten geeft, dan zult gij verkwikt en gesterkt, bemoedigd en getroost van daar wederkeeren!
Ook wij begeven ons op den terugtogt en verlaten dit eenzaam gelegen oord. Regts en links en achter ons verdwijnen de woeste duintoppen, en wij naderen de bebouwde en bewoonde streken. ‘Hoe snel en steil loopt de weg hier afwaarts! en - is het schijn of wezen - blinkt dáár het zonlicht op water, in eene dorre zandzee?’ Het is zoo; wij zijn den dusgenoemden Kolk genaderd, waarin zich het heldere duinwater, gedurende winter en zomer, dag en nacht, uit duizende kleine openingen en spranken verzamelt. Welig geboomte omkranst hier de groenende weide en den waterrijken vliet, die tot Haarlem voortkronkelt, en ons de woestheid der barre zeeduinen doet vergeten.

Zijn wij nu niet langs een' verheven en bekoorlijken weg naar Bloemendaal opgewandeld? Wij willen ons al aanstonds

{==645==} {>>pagina-aanduiding<<}
in het schoone bosch begeven. Het is u gedurig als wandeldet gij hier op het terrein van een, u of een ander toekomend, welonderhouden buitenverblijf. Dennen en sparren, beuken en eiken, esschen en eschdorens beschaduwen uw pad; en wilt gij eenige rust nemen, plaats u dan aan den boord van dien waterkom, die door welig geboomte is omgeven. Wanneer, bij eenen helderen avondstond, de maan achter die donkere sparren verrijst, en haar beeld zich op de onberoerde watervlakte afspiegelt, en in gindsche populieren de kwartel zijn avondlied kweelt, of de vink zich in het lage hakhout doet hooren, dan gevoelt gij, wel is waar, de ontzetting niet, die u bij het aanstaren van den waterval van Schafhausen overweldigde, maar eene zachte, kalme, het gemoed verteederende aandoening gevoelt gij in uwe borst, en het wordt u warm om het harte; want liefelijk is hier de aanblik der schoone Natuur.
En waar bevindt gij u hier? Is het in het land, waar de wijnstok wast of de citroenen bloeijen? Neen, op weinige uren gaans afstands van het moerassig Amstelland en het waterrijk Amsterdam; en zoo digt bij de plek, waar het geboomte zeldzaam zijnen vollen wasdom verkrijgt, kunt gij den felsten zomerbrand, onder de schaduw van breedgetakte linden en statige kastanjes, trotseren!
Begeert gij de Natuur meer woest en ongehavend te aanschouwen? Op eenen niet ver verwijderden afstand, biedt de dusgenoemde Schaapskooi de gelegenheid hiertoe ruimschoots aan. Op een' ongelijken grond, nu rijzende dan weder dalende, wachten u afwisselende tooneelen. Van gindsche hoogte gezien, liggen de woningen en bleekerijen der Jan-Gijzen-vaart vreedzaam aan uwe voeten. Gij ziet en gevoelt, dat gij u in Holland bevindt; maar op eenen slechts geringen afstand zult gij wanen, in één oogenblik, in het heuvelachtig Gelderland te zijn overgevoerd. Aan den zoom van een dennenbosch staart uw oog op geboomten en boomgroepen, op hoogten en laagten, en verder op eene duinreeks, van achter de bosschen statig zich verheffende. Ginds, boven het geboomte uitstekende, ziet gij een gedeelte der ruïne van het Huis te Brederode, dat merkwaardig gedenkteeken van de lotwisselingen van een weleer magtig en te regt vereerd en beroemd geslacht. Uwe gedachten en gewaarwordingen bepalen zich tot de verloopene eeuwen, tot de dagen van het verbond der Edelen en den

{==646==} {>>pagina-aanduiding<<}
reuzenstrijd tegen alva. Maar de vallende avond noopt u tot het afbreken uwer vaderlandsche bespiegelingen en tot het voortzetten der wandeling. Aan de zijde van uwen weg wassen honderden van duinrozen tusschen het veelkleurig mos, en verspreidt de nachtviool hare geuren. Roerend is de stilte, aandoenlijk de eenzaamheid; want de uitgebreidheid der u omringende natuurtooneelen laat u in het onzekere, wie zij zijn, die, voor uw oog verborgen, ginds en daar omdolen, om, even als gij, het schoone der Natuur op te merken en te genieten.
Het is zoo, die Natuur is hier ongehavend en woest; maar in dat woeste en ongehavende ziet gij een van die karaktertrekken, die zij somtijds vertoont en waarbij wij hare rijke verscheidenheid kunnen opmerken. Door felle stormen uit het Noorden of Westen gezweept, worstelden eenige dennen, afzonderlijk of in kleine groepen geplaatst, sedert jaren, met de ongenade van herfst en winter. Krom gebogen staan zij daar, met wild dooreengegroeide takken, gelijk woeste reuzen, die een' ongelijken strijd, met grimmig volharden, hebben weten te rekken en toch eens zullen moeten bezwijken; of liever als spoken, die een' eenzamen wandelaar het ergste dreigen. Zijt ge eenigzins vreesachtig van aard en is uwe verbeelding niet vrij van opgewondenheid, sla dan dien weg niet in; want op dien spookachtigen den zit een uil te krassen, terwijl de vledermuis er in het ronde vliegt. En dat zijn kwade voorbeduidsels!.... Altijd voor hem, die aan zulke dingen geloof hecht.
Maar wij zijn alle gevaar te boven, en de minder woeste streken der Schaapskooi genaderd. Reeds hoort gij het gebas van den hond, die voor de woning van den jager de wacht houdt; en zie, hoe bekoorlijk ligt daar dat graanveld, in het ronde omgeven van sparren en eiken, berken en meidorens. Langzaam beginnen wij Bloemendaal te naderen, en wandelen wij, langs den straatweg, het geboomte van Aalbertsberg en Wilthoef voorbij. Hoe schilderachtig liggen daar die arbeiderswoningen, onder populier en abeel verscholen; hoe vreedzaam rusten daar die runderen in het klaverrijk weiland; hoe kalm kronkelt daar de duinbeek door het land; hoe uitgebreid en toch hier en daar afgebroken is het uitzigt op de kerk van St. Bavo, dat sieraad van koster's stad; ja, hoe schoon is dat alles, dat heerlijk Natuurpanorama, door het maanlicht zacht omschenen!

{==647==} {>>pagina-aanduiding<<}

Nederig verschuilt zich de kerk der Hervormden achter hoogopgaande ijpenboomen, en vriendelijk is het dorpje, groepswijs aan den straatweg gelegen. Hier verbergt zich het eenvoudige optrekje onder lommerrijke linden, en ginds vertoont het prachtig opgetrokken buitenverblijf den rijkdom en den smaak van deszelfs bewoner. Planten en heesters en duizenden van bloemen, met eene kwistige hand overal verspreid, doen den wandelaar opmerken, dat men niet zonder grond den alouden naam van dit dorpje, weleer Aelbertsberg geheeten, met dien van Bloemendaal verwisseld heeft.

Hoe heerlijk vertoont zich de schoone streek, wanneer de lente het jeugdig groen der bosschen met hare koesterende hand begint te ontplooijen en het vrolijk vogelenkoor in deze verrukkelijke dreven hoogtijd houdt! Gelukkig, driewerf gelukkig is hij, die alsdan, met een opgeruimd hart en een voor het genot der schoone Natuur vatbaar gemoed, het voorregt mag genieten, in deze bekoorlijke oorden zich te verpoozen van de bemoeijingen en zorgen des levens! Waar hij zijne schreden moge rigten, en het zij hij zich in een grooter of kleiner kring bewege, overal zal het reinste genot hem vergezellen; elke dag hem nieuwe genoegens doen smaken!
Maar er bevindt zich in den omtrek der bevallige streek een plekje, boven alle beschrijving bekoorlijk, te weten: het landgoed, onder den naam van Duin-en-Daal bekend. Wij willen onze Lezers derwaarts vergezellen. Dit buitenverblijf is, van de Noordwest- tot aan de Zuidzijde, door buitengewoon hooge duinmassa's omgeven, waartegen aan de de landzijde de schoonste beplantingen en wandeldreven terraswijze zijn aangelegd. Aan den voet der duinen ontspruit een groote overvloed van helder water, hetwelk, in bevallige kronkelingen, de lagere gedeelten van deze bezitting bespoelt. Hier heeft de kunst, gedurende een groot getal van jaren, met de dorheid van den grond en nog veel meer met de ongenade van winden en stormen moeten kampen, en elken voet gronds, niet dan met taai geduld en eene ijzeren volharding, aan de barre zeeduinen ontwoekerd. Aan de Westzijde is die kamp schier geheel volstreden, en aan den Zuidkant wordt zij, ondanks velerlei nederlagen, moedig voortgezet. Verreweg het grootste gedeelte van dit landgoed levert eene verscheidenheid van toopeelen, die boven

{==648==} {>>pagina-aanduiding<<}
alle beschrijving schoon mogen genoemd worden. Hier bevindt men zich op plekken, die aan eene gewone Hollandsche buitenplaats doen denken; maar slechts vijftig schreden verder ontwaart men het zich verheffend duinämphitheater, met duizenden van boomstammen gekroond. Ginds vloeit de duinstroom aan onzen voet en bespoelt de groene weide, waarin de runderen grazen; en zestig of tachtig voeten hooger voeren, in het duinzand aangelegde, trappen naar een pad, van waar men de toppen van beuken en sparren beneden zich ziet schommelen op den adem van het Zuiderkoeltje. Naarmate men hooger stijgt, in die mate worden de vergezigten grootscher en winnen in uitgebreidheid. Allengskens naderen wij den rug der statige Blinkerts, op een van wier toppen de eigenaar eene rustplaats gebouwd heeft. Hier, en op eene iets verder gelegene hoogte, is het uitzigt boven alle beschrijving bekoorlijk. Aan onze voeten ligt het lagchend landgoed met zijne hoogten en laagten, zijne weiden en bosschen, zijnen duinstroom en zijne wandeldreven. De omtrek van Bloemendaal en Overveen ligt op den tweeden grond, en daar achter Kennemerland met zijnen kronkelenden Spaarnestroom. Zuidwaarts rust de blik op het Haarlemmermeer, Oostwaarts staren wij op het IJ, en Noordelijker op het laag gelegen Noord-Holland; vóór ons liggen de torens van Amsterdam; regts zijn die van Leyden, links die van Alkmaar te aanschouwen. De stad van kenau en van ripperda ligt in de nabijheid, te midden van hare bekoorlijke dreven, en ten Noorden rust het oog op de bosschen, die zich tot aan de Zandpoort en het verder gelegene Velzen en Beverwijk uitbreiden. Die witte streep vóór ons is de reeds
genoemde Kleverlaan, met den kleinen bouwval van het Huis te Kleef, bij het beleg der Spanjaarden de plaats, waar toledo zijn hoofdkwartier gevestigd had.
Thans keeren wij aan het verrukkend vergezigt den rug toe, om naar het Noord- en Zuidwesten den blik te wenden. Welk een geheel ander tooneel aanschouwen wij daar! Wat al duinen, duintoppen en duinvalleijen! schilderachtig heffen zich, uit de laatstgenoemden, berkenboschjes omhoog, waar de patrijs gewoon is te nestelen; teekenachtig kronkelen zich, langs helm- en mosplant, de paden, die de eenzame jager in den herfst bewandelt. Ter linkerzijde rust de blik op den van ouds vermaarden Blinkert en, meer voorwaarts, op den kerktoren van Zandvoort en het zich hoog-
{==649==} {>>pagina-aanduiding<<}
verheffend Badhuis aldaar, en nog verder wordt de gezigteinder door den Noordervloed begrensd. Het is een plegtig en aandoenlijk schouwspel, wanneer de zon, aan den onbewolkten hemel, ter Westerkimme dalende, schijnbaar in de onmetelijke baren wegzinkt en wij het laatste lichtende stipje van hare gouden schijf zien verdwijnen! Schoon en heerlijk, wanneer zij, alvorens haren dagloop geheel te voleindigen, het vlak der zee van hare schitterende glansen blinken doet! Zielverheffend, daarbij aan Hem te denken, die dat schoone licht, bij het aanbreken van den volgenden morgen, op den wenk van zijn Alvermogen, aan de Oosterkimmen weder zal doen verrijzen!
Het is zoo, wij bevinden ons hier niet op de duizelingwekkende hoogten der Alpen, duizenden voeten verheven boven de oppervlakte der zee. Maar, terwijl, op de bergen van Zwitserland en Savoye, de verbazende afstand van de oppervlakte der aarde de verschillende verafgelegene voorwerpen voor ons oog noodwendig verkleinen moet, wordt onze ziel slechts door het algemeene begrip van ruimte en uitgebreidheid getroffen. Hier, integendeel, is het visschersvaartuig, dobberende op den Noordervloed, even duidelijk te bespeuren, als de wieken van den kleinen molen, die zich boven het geboomte van den Aardenhout verheft; en het is dit bijzondere, dit juiste en naauwkeurige, dat ons door dit panorama wordt aangeboden, hetwelk ons, met innig welgevallen, aan de bekoorlijke plek geketend houdt.
Er ligt iets kleins en kinderachtigs in het plaatsen van namen of naamletters op de stammen van boomen en op de glazen of muren van eenig gebouw; maar het is zeer begrijpelijk, dat de bezoeker van Duin-en-Daal op de wanden der hoog gelegene rustplaats eenig blijk zijner tegenwoordigheid begeert achter te laten. Menigeen vergenoegt zich niet met het eenvoudig nederschrijven van naam of naameijfer, maar legt, in eenige regels, in dicht of ondicht, de erkentelijke getuigenis af van het genoegen, dat door hem op dit schoone plekje van Gods schoone aarde is gesmaakt.
Wij zouden de geschetste tafereelen nog met andere kunnen vermeerderen; maar de geleverde schetsen, zoo getrouw mogelijk naar de Natuur gekopiëerd, zullen voldoende zijn, om onze Lezers met het natuurschoon van het bevallig gelegen Bloemendaal en deszelfs bekoorlijken omtrek bekend te maken. De gansche duinstreek van den Vogelenzang tot aan

{==650==} {>>pagina-aanduiding<<}
de Zandpoort en Velzen is, als 't ware, één lusttuin, waarin avond of morgen, door het liefelijk afwisselen van licht en schaduw, bij elken tred, de meest mogelijke verscheidenheid van tooneelen aanbiedt; tooneelen, die de majesteit der Natuur en het grootsch verhevene der schepping in hooge berglanden wel niet kunnen evenaren, maar die, door het bevallige en streelende, dat zij ons aanbieden, geest en hart aangenaam aandoen en verrukken, en het gemoed tot dankbare bewondering stemmen van de grootheid, de wijsheid en de liefde Gods, die zich in Zijne gadelooze werken heerlijk wilde openbaren; tooneelen, eindelijk, wier schoonheid ons den voorsmaak geeft van hetgeen eene verheerlijkte aarde wezen zal, wanneer de tegenwoordige eenmaal zal zijn voorbijgegaan!

Eene tooveres bij de tegenvoeters.

Over eene tooveres uit Nieuw-Zeeland verhaalt Kapitein dillon het volgende: ‘Deze tooveres had eene majestueuze gestalte; zij scheen van middelbaren ouderdom, was bruinachtig van kleur, met schitterende zwarte oogen, en haar in tint aan het ebbenhout niets toegevend haar, dat van aanmerkelijke lengte was, stroomde in natuurlijke lokken van hals en schouders nederwaarts en golfde bij elke beweging in de lucht. Zij was in de staatsiekleeding van haar land gedost, en eene zekere wilde achtbaarheid boezemde oplettendheid en eerbied voor haar in. Nog niet lang was zij op de plaats, welke zij ingenomen had, gezeten, of zij verlangde rum, en, deze haar voorgezet zijnde, ledigde zij een duchtig glas van dit vocht met ééne teug tot op den bodem; daarop vroeg zij om eene eigaar, en, nadat zij eene korte poos gerookt had, werd zij spraakzaam. De persoon, die hare aandacht bijzonder tot zich trok, was een reeds bejaard heer, de scheeps-chirurgijn richardson, en toen men haar zeide, dat hij onze arts en toovenaar was, verklaarde zij, dat ook zij die twee hoedanigheden in haar persoon vereenigde, en verlangde hierop haren kunstgenoot te omhelzen; dat wil zeggen, haren neus tegen den zijnen te wrijven, waarin op Nieuw-Zeeland het omhelzen bestaat. Met veel galanterie voldeed Heer richardson aan het verlangen der tooveres, waarbij hem echter ongelukkigerwijs de pruik van het hoofd viel. De tooveres schrikte hierover geweldig, daar zij geloofde, dat de Heer richardson, door zijne groote ervarenheid in de zwarte kunst, zich op eenmaal zijn hoofdhaar met vel en al van den schedel deed vallen. Zij schreeuwde luidkeels op dit werkelijk bewijs eener kunst, welke zij voorgaf te bezitten, en vlood met allen, die haar verzeld hadden, zoo snel zij kon, de kajuit uit. Met moeite deed men hare vrees bedaren, en, toen intusschen de Heer
richard-
{==651==} {>>pagina-aanduiding<<}
son zijne pruik weder opgezet had en de tooveres in de kajuit terug gekomen was, bleef zij schuwe blikken op hem werpen, en wilde van ons weten, of hij even gemakkelijk en snel ook zijn hoofd kon afnemen, iets, dat men niet geheel en al ontkende.

Schrijvers-laatdunkendheid.

Deze is, gelijk men weet, een overoud gebrek. Zoo leefde, in het begin der vorige eeuw, in Engeland een in dien tijd beroemde criticus, john dennis geheeten. Behalve dit zijn vak, was het opstellen van stukken voor den schouwburg zijne liefhebberij; onder anderen schreef hij een tooneelspel: Liberty asserted, (de gehandhaafde Vrijheid) dat in 1704 op den schouwburg van Lincolns-inn met schitterenden bijval gegeven werd. Op dit stuk beeldde hij zich ongeloofelijk veel in, en met name geloofde hij, dat de daarin voorkomende uitvallen tegen de Franschen geheel Frankrijk tegen hem in woede hadden moeten ontsteken, en dat de Koning niet zou durven wagen met Engeland vrede te sluiten, zonder het uitleveren van den schrijver dier tragedie tot hoofdvoorwaarde van het verdrag te maken. Toen derhalve het congres te Utrecht geopend werd om tot den vrede te geraken, begaf dennis zich in allerijl naar die stad, vroeg gehoor bij den Hertog van marlborough, en bezwoer hem bij alles wat hem heilig was, toch niet in zijne uitlevering te bewilligen. De Hertog verzocht hem, daaromtrent volkomen gerust te willen zijn, want dat hij niet eens voor zichzelven onschendbaarheid bedongen had, hoezeer hij den Franschen bijna zoo veel leed en kwelling had toegevoegd als de Heer dennis! - Later vond deze eene nieuwe manier uit, om op het tooneel den donder na te bootsen. Deze wijs van donderen werd in een ander zijner treurspelen, Appius en Virginia, op het Drurylane theater in 1707 aangewend en daverend geapplaudisseerd, terwijl het stuk zelf uitgefloten werd. Kort daarna zat hij bij de voorstelling van Macbeth in het parterre, en zoo als hij den donder hoorde, sprong hij op en riep: ‘Bij den Hemel, dat is mijn
donder! Hoe gaan die schurken met mij te werk! Mijn stuk doen zij vallen, maar mijnen donder stelen zij mij af en pronken er mede!’ - Een jaar daarna had hij weder een treurspel gereed, dat Coriolanus heette, tot zijn benefiet gegeven werd en almede verongelukte. Nu beklaagde hij zich bij den opperkamerheer, den Hertog van newcastle, over de directie, omdat zij tot de opvoering eenen vrijdag gekozen had. ‘De mislukking,’ schreef hij, ‘was vooruit te zien; want niet genoeg dat vrijdag de slechtste avond van geheel de week is, was deze vrijdag in het bijzonder de slechtste vrijdag van al de vrijdagen in het jaar.’ - Dennis stierf in 1734, in den ouderdom van 77 jaren.


{==652==} {>>pagina-aanduiding<<}

Wenk aan den huysonderwijser.


Hy is wel vry een rap gesel, 
Hy kent syn ambacht wonder wel, 
Die noyt van 't kinderhoofdje vraeght 
Wat selfs een ouder hoofd niet draeght. 
Ei meester! wat ick bidden mach, 
Doe altyd wat de liefde plach! 
Ei neem vooraf een goet ghemerck; 
Dat is voor 't kint het halve werck. 
Ei vergh toch van geen kinder-hant 
De vruchten van een rijp verstant! 
Vraegh noyt van 't kint wat selfs een man 
Van kloeck beleyt niet geven kan! 
 
A.

v.I. 


Ongalante galanterie.


Alice, een maagd alreeds op jaren, 
Viel, als Actrice, op 't schouwtooneel, 
Een bijster jonge rol ten deel, 
En wist het taamlijk wel te klaren. 
‘Gij hebt ons inderdaad verrukt,’ 
Sprak een der meest galante Heeren. - 
‘Ach neen, mijn pogen is mislukt! 
Hoe ook uw lof mij moog' vereeren,’ 
Hernam zij, ‘'k weet maar al te wel, 
Die rol eischt jeugd en schoonheid beide.’ - 
‘Het tegendeel bewees uw spel, 
Mejufvrouw, van 't geen gij daar zeide.’ 


Het ruime gewisse.


Hoe handelt Harpagon met der pupillen goed! 
Men ziet de fabel hem des pellikaans verkeeren: 
Daar dees met eigen bloed zijn jongen kweekt en voedt, 
Ziet m' op der weezen goed en bloed hem schaamtloos teren. 


Huwelijksvrees.


Gij vraagt, waarom ik mij van d' echt onthoude; 
Ik denk, meent gij, daarover veel te bang. 
Hoe menig, die te haastig trouwde, 
Denkt daaraan niet zijn leven lang!... 






{==653==} {>>pagina-aanduiding<<}

Mengelwerk.

De eerste stammen.

Eene redevoering. door G.H. van Senden.

Mijne Heeren!

Het eerste huisgezin is beschouwd geworden als nog één geheel uitmakende. De kinderen van adam zijn door de zwakheid en behoefte van hunnen leeftijd aan de ouderlijke woning verbonden, en de voorwerpen der zorg en verwachting van den vader en de moeder. Door middel van leiding, onderwijs en voorbeeld vormen zij zich, en bereiden zij zich voor, om eens zelfstandig te kunnen bestaan. Terwijl de vader landbouw en veehoederij, beide echter nog in de eerste gebrekkige beginselen, met elkander heeft verbonden, wijdt ieder der beide zonen zich aan een gedeelte der vaderlijke werkzaamheid geheel toe; en uit de woning van het paar stamouders zien wij den eenen zoon als herder, den anderen als landbouwer treden.
Het is opmerkelijk, M.H.! dat het oude verhaal, evenmin hier als in het vervolg, waar zij de geschiedenis van de vóór-Noachiden verhaalt, melding maakt van het jagersleven. Het zoude dit zeker gedaan hebben, indien een gedeelte van het menschdom vóór den zondvloed zoodanige leefwijs had gevolgd. Integendeel, de nakomelingen van adam ons dadelijk als herders en landbouwers voorstellende, boezemt de oorkonde ons gunstige gedachten in omtrent hunne beschaving.
Het jagersleven toch grenst aan den denkbeeldigen staat der wildheid. Menschen, die zich in eene voortdurende worsteling bevinden met het dier, hetzij om zich tegen

{==654==} {>>pagina-aanduiding<<}
het verscheurende te beveiligen, hetzij om zich van het gevelde te kleeden, hetzij om het gevangene te temmen, kunnen zich slechts tot eenen lagen trap van ontwikkeling verheffen. Het is waar, zij oefenen hunne ligchaamskrachten; zij ontvangen meerdere sterkte en behendigheid; zij leeren geduld en volharding. Onverschrokken daarenboven wordt de jager onder gevaren, en groote tegenwoordigheid van geest, die kostelijke gave, verkrijgt hij. Zijn vindingsvermogen wordt gescherpt, ten einde het dier te bemagtigen, dat in kracht en vlugheid hem te boven gaat, en dat, geleid door zijn instinkt, de pogingen van den mensch, die zijne vrijheid en zijn leven bedreigt, zoekt te verijdelen. Intusschen, deze voordeelen van het jagersleven wegen op verre na niet op tegen de nadeelen, aan hetzelve verbonden. De jager, volgende de sporen van het wild, zwerft rond langs de banen van het dier, dat hij vervolgt; de eenzame schuilhoeken van hetzelve zijn zijne geliefkoosde plekjes; hij neemt iets over van de ongezelligheid en woestheid, het wild eigen; hij wordt ligtelijk, gelijk het verscheurende dier, wreed en roofzuchtig. Deze laatste karaktertrekken moge de visscher met hem niet deelen, maar daarentegen ook minder moedig en meer zwak zijn, de Ichthyophaag wordt toch evenmin als de jager door zijne leefwijs geholpen op de baan der ware beschaving; integendeel is die leefwijs hem hierin grootelijks een hinderpaal.
Geheel anders is het met de veehoederij gelegen. Meer zachte zeden kweekt zij aan. In landen, waar het gras welig ontspruit, waar uitgestrekte velden bedekt zijn met een groen tapijt, of waar een zoodanig langs de afhellingen der bergen nederhangt, waar ook beken door deze weiden kronkelen en rivieren de boorden kussen, ziet men den herder met zijne kudden. Zij bestaan uit dieren, welke den mensch nuttig zijn; hetzij door hunne wollige vacht, door hunne dikke huid, of hun vleesch; hetzij door hunne krachten, waarmede zij den arbeid van den mensch verligten, zijne lasten helpende trekken of dragen. De herder koestert voor deze schepselen eene teedere zorg.

{==655==} {>>pagina-aanduiding<<}
Geheel zijne inspanning is er op gerigt, om ze te bewaren, te vermeerderen en zoo veel mogelijk te veredelen. Wat wonder, de zorg voor zijne dieren opent hem eene bron van bestaan en overvloed, waarvoor hij, door middel van ruiling, zich van den landbouwer en stedeling andere voorwerpen kan verschaffen. De herder is een vrij mensch; hij ligt aan geene wetten, dan die hij zich zelven geeft, gebonden. Als kind der natuur leeft hij in de schepping. Zijne werkzaamheden bij dag bepalen hem er bij, om de voortbrengsels en veranderingen der natuur op te merken, terwijl de nachtwaak bij zijne kudden hem tot de beschouwing van den starrenhemel opleidt. Genot der natuur en liefde is zijn genot. Verre van de steden en het bederf, dat in dezelve zich ontwikkelt en voortplant, vloeit zijn leven gelijkmatig en kalm daarhenen, gelijk het water van het beekje, waaraan hij zijne kudden drenkt. De weelde kent hij niet; de overdaad ondermijnt zijne gezondheid niet; zijne behoeften zijn weinige en ligt te vervullen. Hij is sterk en opgeruimd; de gastvrijheid heeft in zijne tent hare altaren; en nergens zijn die heiligdommen zoo onschendbaar, nergens wordt voor deze edele deugd zulk reukwerk ontstoken, als in de herderswoning. Zulke herders, hoedanige er in oude tijden bestonden, en er nog in Arabië gevonden worden, zijn niet zelden dichters. Met de herdersfluit of het besnaarde speeltuig in handen, storten zij hun gevoel uit in liefelijke gezangen, en, indien zij God kennen, hebben zij in hunne leefwijs een zeer geschikt middel om godsdienstigheid op te wekken, zachte zeden aan te kweeken en met huiselijke deugden hunne stille woningen te versieren.
Intusschen, hoe veel bekoorlijkheden ook het herdersleven moge bezitten, hoezeer het ook verheerlijkt is geworden door de lier der Idyllen-dichters, het is toch geenszins die staat, waarvan men zeggen kan, dat hij het meest geschikt zoude zijn ter ontwikkeling en beschaving van het menschdom. Nomadenvolken zijn geene geregelde natiën; hunne gezellige inrigtingen zijn weinige en onvolkomen; hunne kunstvaardigheid heeft eenen zeer beperkten kring,

{==656==} {>>pagina-aanduiding<<}
waarin zij zich oefenen en volmaken kan. Ook beslaan zwervende herders eene te groote oppervlakte, en zijn niet genoegzaam gewaarborgd tegen gebrek en hongersnood. Deze nadeelen ontwijkt de landbouw. Door den landbouw komt de zwervende mensch tot rust. Hij wordt geboeid aan het plekje gronds, waarop hij kruiden en gewassen teelt, dat hij zijn eigendom noemt, en dat besproeid is door zijn zweet. De landbouwer rigt daar zijne vaste woning op. Daarenboven, deze stand vereischt meer nadenken en overleg, dan die van den herder; hij is dus meer gunstig voor de ontwikkeling van den geest. Hij bevordert de zamenleving. Want terwijl herders, in elkanders nabijheid wonende, elkander benadeelen en verdringen, bevoordeelen zich de landbouwers, door de eene den anderen wederkeerige hulp, die zij noodig hebben, te bieden. De landbouw legt aldus den grondslag tot verzamelplaatsen voor menschen in vaste woningen. Hij bouwt dorpen, waaruit, bij den aanwas der bevolking, dien de landbouw bevordert, vlekken en steden ontstaan. De landbouw vereischt orde en regt; met hem begint de wetgeving, die perk en paal stelt aan de willekeur en den hartstogt; die veiligheid schenkt aan het leven en de bezitting; die de banden weeft en vast maakt van het maatschappelijke ligchaam. Met den landbouw ontluikt de nijverheid; door hem wordt de koophandel gevoed en de weelde geboren. Want, hoe veel inspanning er ook toe behoort, om de aarde haar gewas af te dwingen en haar vruchtdragend vermogen te onderwerpen aan den menschelijken geest, zoo schenkt hij toch grooten winst en beloont de vlijt met rijkdom en schatten. Deze lokken weder uit tot gemak en rust; kunst en wetenschap verheffen zich, nadat de natuur hare overwegende kracht heeft verloren. Met één woord, M.H.! de landbouw is een uitnemend middel, om de menschelijkheid op te wekken en te kweeken. Aan hem heeft de ontwikkeling van ons geslacht oneindig veel te danken. De ploeg, die de aarde opent, om
het zaad te ontvangen, opende ook de harten voor het zaad der beschaving, en eenen oogst, rijker en weldadiger, dan die op de graanvelden

{==657==} {>>pagina-aanduiding<<}
golft, heeft dit werktuig voortgebragt; onmetelijke zegen is door hetzelve geschonken.
De veehoederij en landbouw, die wij door de beide zonen van het eerste huisgezin beoefend vinden, bepaalden zich echter slechts tot de beginselen zoowel van het eene als van het andere bedrijf. Ten opzigte van het eerstgenoemde wordt dit uitdrukkelijk aangewezen door de bepaling: ‘abel was een schaapherder;’ natuurlijk, want het schaap is dat dier, hetwelk zich, als zijnde zeer eenvoudig, gemakkelijk laat besturen; hetwelk, als zijnde bedeesd en zwak, de menschelijke leiding en het menschelijke opzigt, zoo wel in de weide als op den stal, behoeft. Dat abel zich tot dit huisdier, hetwelk bovenal en veelzijdig nut aanbrengt, bleef bepalen, dat zijne kudden uit schapen bestonden, is blijkbaar uit zijn offer; hetwelk bestond uit de eerstgeborene van zijne schapen en hun vet. Nadat de eerste herder gevallen was door de hand van den eersten landbouwer, de broeder het bloed des broeders had vergoten, vervulde steh de plaats van den vermoorden. Hij volgde hem ook in diens beroep, en het is mij zeer waarschijnlijk, dat de nakomelingen van seth als herders hebben geleefd tot noach toe. De bijzondere zorg; die deze voor het vee en gedierte droeg, verraden, mijns bedunkens, duidelijk den herder; terwijl op dezen, als den eigenlijken stand, ook de vermelding duidelijk wijst, dat noach na den vloed begon een akkerman te zijn, Gen. IX:20. Het is, M.H.! deze vooronderstelling, die, mijns inziens, een niet onbelangrijk licht werpt op dat gedeelte der oude geschiedenis, hetwelk de linie van seth raakt. Zij lost grootendeels de verschijnselen op, die wij bij zijne nakomelingen aantreffen, hunne godsdienstigheid, hunnen hoogen ouderdom en hun geslachtregister.
In het oog loopend is in de eerste plaats de strekking der oude oorkonde, om de Sethiten door godsdienstigheid, als eenen hoofdkaraktertrek, te onderscheiden. In de fragmenten, tot dezen stam betrekking hebbende, wordt toch melding gemaakt van mannen, door wier invloed

{==658==} {>>pagina-aanduiding<<}
men begon den naam des Heeren aan te roepen, die met God wandelden, die regtvaardig waren en opregt in hunne geslachten; doch niets van dien aard wordt, ten opzigte der Kaïniten, geroemd. Wij behoeven, M.H.! dien meer godsdienstigen zin nu niet alleen toe te schrijven aan den persoonlijken invloed van den stamvader; aan het voorbeeld van zijn karakter, en de werking, die ook nog na zijnen dood van den bij zijne nakomelingen geëerbiedigden, uitging, - ook de gunst van de leefwijs mogen wij in aanmerking nemen. Immers het is reeds opgemerkt, dat de herder, het onschuldige kind der natuur, niet is onderhevig aan verzoekingen, aan hoedanige de vereeniging van veel menschen in steden den sterveling bloot stelt; dat integendeel zijne leefwijs hem gedurig doet verkeeren te midden van voorwerpen en verschijnselen, geschikt om zijn gemoed in eene kalme stemming te brengen en daarbij te bewaren, ingekeerdheid naar het binnenste te bevorderen, en den geest tot vrije verheffing, van het zigtbare tot het bovenzinnelijke, behulpzaam te zijn. Zoo ontwikkelde zich, onder den invloed van het herdersleven, de kiem der godsdienstigheid bij de Sethiten eigenaardig; en in den tempel der natuur wandelde de Sethiet als priester, omringd van de veelbeteekenende zinnebeelden der majesteit en goedheid van dat Wezen, hetwelk hij als Schepper, Onderhouder en Heer had leeren kennen.
Eenen tweeden kenmerkenden trek van de geslachtlinie van seth leveren de hooge jaren op, welke de uit dien stam vermelde mannen bereikten. Immers terwijl adam, nadat hij geschapen was geworden, 930 jaren leefde, bereikte seth den ouderdom van 912, enos dien van 905, kenan 910, mahalaleël 895, jered 962, methusalah 969, lamech 777, noach 950 jaren; en die gezegd wordt in vroegen dood door God weggenomen te zijn, zoodat hij niet meer op aarde onder de levenden was, telde toch nog zoo veel jaren, als er thans dagen in een jaar zijn, 365. Eene zoodanige verbazende levenslengte gaat niet alleen het perk van het menschelijk aanzijn, in latere eeuwen,

{==659==} {>>pagina-aanduiding<<}
ver te boven, maar ook dat, hetwelk in de zeer vroege, die op den zondvloed volgden, den sterveling tusschen wieg en graf gesteld was. Men is derhalve op het denkbeeld gekomen, dat door de tijdvakken, jaren genoemd, eigenlijk maanden behooren verstaan te worden; een denkbeeld, hetwelk men reeds in Griekschen en Romeinschen tijd had te baat genomen, om de hooge jaren der Egyptische goden en halfgoden tot eene natuurlijke lengte terug te brengen. Wanneer wij dezen maatstaf voor een oogenblik aannemen, dan verkrijgen wij voor de oudvaders eenen leeftijd van even boven of even beneden tachtig jaren, en enos is dan ruim dertig jaren oud geworden. Doch, hoezeer deze hypothese zich in den eersten opslag moge aanbevelen, zij blijkt, bij nadere toepassing, onoordeelkundig te zijn, en leidt tot ongerijmdheden. Immers in dezelfde geslachtlijst, die de leefjaren noemt, wordt ook opgegeven, hoe oud ieder Sethiet was, toen zijn eerste zoon hem werd geboren. Seth was toen 105, enos 90, kenan 70, mahalaleël 65, jered 162, enoch 65, methusalah 187 en lamech 182 jaren. Verstaat men nu ook door deze jaren maanden, dan zijn methusalah en lamech omtrent 15, jered is 13, seth is nog geene 9, enos nog geen 8, kenan nog geen 6, mahalaleël en enoch zijn pas 5½ jaren oud geweest, toen zij vaders van eenen zoon werden. Men vervalt dus door deze hypothese van het ongeloofelijk groote getal in het tegenovergestelde ongerijmd kleine. Ook komt men, door den Samaritaanschen tekst van den Pentateuch te volgen, in dezen
niet tot beter, maar veeleer tot erger; want die tekst stelt de jaren van het eerste vaderschap van jered en methusalah juist op 100, en die van lamech op 129 minder. Het is waar, de vertaling der LXX neemt hooger getallen aan. Zij voegt bij die van den gewonen tekst voor iederen oudvader, met uitzondering van methusalah en lamech, 100 jaren toe, als ouderdom bij de geboorte van den oudsten zoon; en met die vertaling stemt josefus grootendeels overeen. Desniettemin blijft men aldus ook nog beneden de 200 maanden en dus tusschen de 15

{==660==} {>>pagina-aanduiding<<}
en 16 jaren. Daarenboven, de laatstgenoemde geschiedschrijver der Joodsche natie verzet zich ten sterkste tegen zoodanige opvatting; want hij telt de genoemde getallen als jaartallen op en zegt, dat zij 2656 jaren uitmaken. Het is waar, men zou kunnen zeggen, dat josefus de eigenlijke lengte van tijd niet meer had geweten, die door de benaming jaar in de oude oorkonde werd bedoeld, maar de oorkonde zelve wijst duidelijk genoeg aan, hoe lang het jaar is, dat zij als tijdmaat bezigt. Dit jaar bestond uit maanden, welke weder uit weken, weken, die weder uit dagen waren zamengesteld. Want ofschoon de ruimte, die er verliep tusschen den eenen op- en ondergang van de zon tot den anderen, de eerste en meest natuurlijke verdeeling van den tijd opleverde, zij was toch te klein en te ongemakkelijk, dan dat zij op den duur kon voldoen. Men had eenen grooteren maatstaf noodig, en eenen zoodanigen gaf de maan aan de hand. Zeer spoedig moest men toch opmerken, dat elk kwartier van de maan 7⅜ dagen duurde, en nu nam men, met weglating van het gebrokene, het volle getal zeven, en had eene tijdmaat van zeven dagen, de week. Het ontging vervolgens de aandacht niet, dat er van elke vernieuwing van de phasen der maan 29½ dag verliepen, dus voor twee manen negen en vijftig dagen. Zoo was eene derde nog grootere verdeeling gegeven, die van de maand bij afwisseling van 29 en 30 dagen. - Eindelijk, men nam waar, dat in twaalf van zulke maanmaanden, die zamen 354 dagen uitmaakten, al de jaargetijden terugkeerden; en zoo vormde men daaruit eene vierde nog langere eenheid van tijd, het jaar. Het is dit maanjaar, hetwelk wij bij de oude volken, die nog geene naauwkeurige kennis bezaten van den loop der hemelligchamen,
overal vinden; althans bij herdersvolken, en dat ook toereikend was, om in hunne behoefte van den tijd te verdeelen te voorzien. Het antediluviaansche jaar nu was zoodanig maanjaar. Immers in de geschiedenis van den zondvloed wordt gewag gemaakt van den zeven en twintigsten dag der maand en van de tiende maand. Gen. VIII:14, 5; doch niet uit 29 en

{==661==} {>>pagina-aanduiding<<}
30 dagen bij afwisseling, maar uit ronde 30 dagen schijnt elke maand bestaan te hebben. Dit blijkt, mijns inziens, uit de vermelding, dat noach op den zeventienden dag der tweede maand in de arke ging, en dat de arke, in de zevende, op den zeventienden dag der maand rustte, Gen. VII:11 en VIII:4; welk een getal van dagen gezegd wordt geweest te zijn van 150. (Gen. VII:24.) Het is juist dit getal, dat men vindt, wanneer men de vier volle maanden tegen 30 dagen berekent, en daarbij de genoemde gedeelten van de tweede en zevende maand voegt. - Uit deze korte uitweiding over de oudste tijdberekening, die gij allen, M.H.! als over een' hoogst belangrijken tak der geschiedkunde loopende, mij zult ten goede houden, blijkt ten volle, dat men niet zonder gewelddadige mishandeling der oude historische berigten het buitengewone hooge jarental der oudvaders tot het thans natuurlijke van 's menschen leeftijd op aarde kan terugbrengen. Opmerkelijk is het echter, dat ook nog bij andere volken verhalen in hunne oudste geschiedenis zijn, die eenige overeenkomst hebben met deze Bijbelsche. Zoo maken de Egyptische kronijken gewag van halfgoden, die over het land geregeerd hebben. Niet alleen het getal dier personen, zijnde dat van negen, komt overeen met het getal van hen, die in de Bijbelsche oorkonde gezegd worden hoofden der Sethiten geweest te zijn, maar ook de hooge leeftijd van die heerschers. Nagenoeg hetzelfde verschijnsel treffen wij aan in de oude Babylonische historie. Ook zij stelt aan het hoofd van hare verhalen tien langlevende personen, die het eerste tijdperk uitmaken. Zelfs is er hier en daar, zoowel in de Egyptische als Babylonische namen dier personen, eenige overeenkomst met de namen der voorzondvloedelijke Sethiten. Ik haal deze min opgemerkte omstandigheid aan, om te doen blijken, dat reeds zeer vroeg en
vrij algemeen zoodanig gevoelen heeft bestaan, en er eene overlevering geweest is onder de volken van eene reeks hoogbejaarde stamhoofden. Gaarne stem ik echter toe, dat men alle zwarigheden niet kan wegnemen, die deze mededeelingen uit den grijzen voortijd drukken. Ten

{==662==} {>>pagina-aanduiding<<}
eenenmale ongeloofelijk komt mij echter zoodanige hooge leeftijd niet voor; althans niet tot er bewezen zal zijn de volstrekte onmogelijkheid, dat een mensch die jaren kan bereiken. Voorbeelden van zulken, die honderd en meer jaren leefden, zijn er nog dagelijks, hoewel zij behooren onder de groote zeldzaamheden; maar onder die honderdjarige vaders zijn er weinige, die niet nog langer hadden kunnen leven. Althans bij de opening van het lijk van iemand, die, 150 jaren oud zijnde, stierf, bleek het aan deskundigen, dat de man niet was bezweken uit gebrek aan levenskracht, maar dat de afwijking van zijne gewone sobere en matige leefwijs, die hij met eene weelderige had verwisseld, de eigenlijke oorzaak had opgeleverd, waardoor hij was bezweken. In allen gevalle zijn te allen tijde de zekerste middelen om hooge jaren te bereiken geweest eene geregelde leefwijs, doorgaande kalmte en opgeruimdheid van geest. Wanneer een mensch, die er aanleg voor heeft om oud te worden, gene volgt en deze heeft, wanneer hij daarenboven beveiligd blijft voor die gevaren, welke het menschelijk aanzijn en de gezondheid alomme bedreigen, wie zal dan den uitersten grenspaal der loopbaan van eenen zoodanigen kunnen vaststellen? Maar, wanneer gij alle standen doorloopt en vraagt, welke de meest gunstige zij, om den mensch tot hooge jaren te doen klimmen, gij zult dien van den herder in de eerste plaats noemen. Wanneer gij alle tijdperken doorloopt, om te vragen naar den meest gunstigen aanleg, gij zult als van zelven gebragt worden tot die menschen, welke de eerste afstammelingen waren van het eerste menschenpaar; in welker aderen dus nog dat bloed vloeide, hetwelk door het magtwoord van God zelven was gevormd, en die op nog kleinen afstand stonden van den volmaakten mensch; in welken voort te brengen de Schepper aller dingen zich niet minder verheerlijkte, dan in zonnen aan den trans des hemels te plaatsen. Daarenboven, wie heeft zoo veel kennis van den geheelen
staat der vóór-Noachidische wereld, om te durven beweren, dat er toen geene bijzondere omstandigheden kunnen geweest zijn, welke bevorderlijk wa-
{==663==} {>>pagina-aanduiding<<}
ren, om het lot des doods te vertragen en de levenskracht te sterken? Wie zal ontkennen, dat een lang leven in eenig tijdperk zoo weldadig kon zijn, als juist in het eerste van ons geslacht? Wie dus ook beweren, dat het niet in het plan is geweest der goddelijke Voorzienigheid, die het lot der geboorte en des doods van den mensch in hare handen heeft, het leven van sommigen toen tot die hoogte te doen klimmen?
De derde trek, welke de geschiedenis der Sethiten onderscheidt, ontvangt evenwel uit de vooronderstelling, dat deze uit herdersfamiliën waren zamengesteld, eene niet te verachten opheldering. Immers, terwijl slechts enkele namen van de nakomelingen van kaïn worden opgegeven, behelst de oude oorkonde een volledig geslachtregister, van seth, den zoon van adam, beginnende, en doorloopende tot noach. Het is hetzelfde, M.H., waarvan straks reeds is gesproken, waaromtrent ook reeds is opgemerkt, dat, behalve de namen, omtrent elken Sethiet zijn opgegeven twee jaartallen, het eene dat van zijnen leeftijd, toen zijn oudste zoon werd geboren, het andere dat van zijnen ouderdom, toen hij stierf. Vragen wij, van waar dat bij de Kaïniten het aanhouden en bewaren der geslachtregisters verwaarloosd of althans met mindere zorg behandeld werd, van waar daarentegen, dat de Sethiten zoo veel oplettendheid daarvoor betoonden? Het antwoord is gereed: ‘zij waren herders.’ Trouwens, bij geene leefwijs vindt men zoo veel gezetheid om geslachtregisters te bewaren, als bij die, welke de herder volgt. De herder, van de groote tooneelen des maatschappelijken levens verwijderd, onkundig ook van de wereldgebeurtenissen, wordt met zijne oplettendheid geheel terug gedrongen in den kring van zijnen stam. Deze is zijne wereld. Tot haar bepalen zich zijne herinneringen van het verloopene evenzeer, als zijne zorgen en uitzigten omtrent het toekomende. Zijne afstamming te weten, terug te kunnen gaan tot vader en voorvader, is voor den herder eene zeer aangelegene wetenschap. Daarenboven, indien hij onder zijne voorzaten zulken telt, die zich onderscheiden hebben door rijkdom-
{==664==} {>>pagina-aanduiding<<}
men of daden, die uitmuntten door de verhevenheid van hun karakter, hij zal, in deze namen te bewaren, den roem bewaren van zijnen stam en den boom
kweeken, van welken hij ontsproten is. Eindelijk vinden wij, dat bij alle herdersvolken het vaderlijk bestuur bestaat. De vader van het huisgezin is opperhoofd. Seth volgde dus, na de ballingschap van kaïn, adam als stamvader op; en de verschillende familiën, die zijne kinderen vormden, en die uit de kinderen van deze weder ontsproten, waren aan hem onderworpen. Hij werd in dat oppergezag door zijnen oudsten zoon vervangen, en allen uit dien stam eerbiedigden het regt der eerstgeborenen, allen waren aan hetzelve onderdanig. Vanhier, dat de geslachtlijst van den Sethitischen herdersstam alleen de eerstgeborene zonen van de eerstgeborene vermeldt. Zij is, wat zij eigenaardig zijn moest, de genealogie der regenten, die het bestuur uitoefenden over de eene helft der nakomelingen van adam. Vraagt gij echter, op welke wijs dit geslachtregister der Sethiten is bewaard, ik ben er niet vreemd van te gelooven, dat zulks is geschied door schrift. Het is waar, dat eene geslachtlijst evenzeer in het geheugen kan worden geprent als in steen; maar het is ook waar, dat zij dan niet zoo wél is bewaard. Opmerkelijk is in allen gevalle, hetgeen te dezen opzigte bij josefus gevonden wordt, en door hem uit eene oude overlevering schijnt geput te zijn. Deze Joodsche geschiedschrijver zegt ergens, (Oudheden I. 2 hoofdst.) het volgende: ‘Seth, bij zijnen vader opgevoed, begaf zich met kracht tot een deugdzaam leven. Hij liet kinderen na, die hem gelijk waren en in zijn vaderland bleven wonen, alwaar zij gelukkig en volkomen eendragtelijk leefden. Het is aan hun vernuft en hunnen arbeid, dat men de kennis van den loop der starren verschuldigd is. Omdat zij van adam verstaan hadden, dat de wereld door water en ook door vuur vergaan zoude, maakten zij uit vrees,
dat die wetenschap verloren mogt worden, eer de menschen daarin wèl onderrigt waren, twee zuilen, de eene van gebakken steen, de andere van hardsteen, op welke zij

{==665==} {>>pagina-aanduiding<<}
hunne verkregen kundigheid graveerden; opdat, bijaldien een watervloed de zuil van gebakken steen verdelgde, de hardsteen in stand bleef, om de geheugenis van hetgeen er op geschreven stond, voor de nakomelingen te bewaren.’ Indien men dit berigt niet in alles voor geheel fabelachtig houdt, dan wordt het meer verklaarbaar, hoe deze geslachtlijst, met al hare groote getallen, zoo naauwkeurig heeft kunnen bewaard worden tot dien tijd, waarop zij in die gedenkschriften is opgenomen, waaruit het eerste boek van mozes is zamengesteld.
Mij blijft nog over, M.H.! deze genealogische tafel uit dat oogpunt te beschouwen, waaruit zij zeker voor de algemeene historie van het grootste gewigt is, als grondslag namelijk van de tijdrekenkunde der antediluviaansche wereld. Algemeen neemt men toch aan, dat van adam tot op christus bij de vierduizend jaren zijn verloopen, maar aan het hoofd van de kleinere getallen, door optelling van welke dit groote wordt voortgebragt, staat dat van 1656 jaren, als het tijdverloop uitmakende van adam tot op den watervloed. Deze som vindt men, door de jaren, die volgens dit geslachtregister zijn verloopen, van de geboorte van elken voorvader tot op die van zijnen oudsten zoon, bij elkander te tellen. Aldus verkrijgt men tot op de geboorte van noach de som van 1056 jaren; en, daar noach gezegd wordt 600 jaren oud geweest te zijn, toen de vloed kwam, juist 1656 jaren van adam tot die groote katastrophe. Intusschen is straks reeds opgemerkt, dat de Samaritaansche tekst van den Pentateuchus, alsmede de Alexandrijnsche overzetting des O.T., in dezen van den Hebreeuwschen tekst verschillen. De eerste brengt de 162 jaren van jered op 62, de 187 van methusalah op 67 en de 182 van lamech op 53 terug; doch de laatste voegt bij elk der vijf eerste getallen honderd jaren; zij doet dat ook bij het zevende getal; terwijl zij het achtste met 20 vermindert en aan het negende 6 jaren toevoegt. De Samaritaansche tekst geeft een geheel van 1307; de vertaling van de LXX een getal van 2242, waarvan josefus slechts met 14 jaren verschilt, wiens getallen, bij

{==666==} {>>pagina-aanduiding<<}
elkander gevoegd, eene som van 2256 jaren uitmaken. Zoo zou dus, M.H., de geheele aangenomene tijdrekening veranderen, naar mate men deze of gene opgave volgde. De geschiedenis vóór christus geboorte zou, als men den Samaritaanschen tekst aannam, 349 jaren mindere, doch als men de Grieksche vertaling voor de meest juiste opgave hield, 566 meerdere tijdruimte beslaan. Wilde men daarentegen de jaren tot maanden maken, dan zou de lijn des tijds van adam tot den vloed, naar de verschillende genoemde opgaven, zich tot 138, 109, 187 of 188 jaren bepalen. Een onnatuurlijk klein tijdsbestek voorzeker voor tien geslachten, en dus evenzeer af te keuren, als de verbazend groote, in miljarden terugloopende voortijd van de Chinezen, Indiërs en Egyptenaren. Het is mij al meer en meer voorgekomen, dat de afwijkingen van den Hebreeuwschen tekst in de getallen der Samaritaansche en Grieksche overzettingen of schrijffouten zijn, of kwalijk aangebragte verbeteringen. Althans die in den Samaritaanschen tekst zijn blijkbaar inkortingen, ondernomen, om het schier ongeloofelijke geloofelijk te maken. De toevoeging daarentegen in de Alexandrijnsche vertaling verraadt kennelijk den invloed van Egypte, hetwelk in deszelfs oude Chronijken op mannen van hooge jaren roemt. Josefus volgde in zijn werk de voorgangers uit Alexandrië, en zijne kleine afwijkingen van deze Egyptische vertalers hebben haren grond in het gebrek van het exemplaar, dat hij voor zich had. Het is daarom, M.H.! dat de algemeene geschiedenis den tijdmeter, die het vijfde hoofddeel van Genesis mededeelt, behoudt. Zij doet het echter niet alleen op gronden, die deze tijdmeter zelf behelst, maar ook, omdat het jaartal van zestien en eene halve eeuw het meest overeenstemt met de slotsommen van berekeningen voor de lengte van dat tijdperk, welke op grondslagen, buiten de oorkonde
gelegen, gebouwd zijn.
De andere der beide stammen, waarin de wortel van het eerste huisgezin opschoot en voortleefde, is die van kaïn; zij trekt evenzeer onze oplettendheid tot zich.
Allereerst verdient de verhuizing van dit gedeelte der

{==667==} {>>pagina-aanduiding<<}
Adamiten onze opmerking. Kaïn, op den duur geene rust kunnende vinden in streken, die bevlekt waren geworden met het bloed van den innig godvruchtigen broeder, verliet de verblijven zijner ouders; hij zocht, met zijne gereedschappen voor den akkerbouw en vergezeld van zijn gezin, eene andere streek op. De oorkonde zegt, dat hij naar het land Nod is gegaan, en zij berigt omtrent hetzelve, dat het ten oosten van Eden was gelegen. Eene aanwijzing, M.H.! die leert de voortdurende strekking der menschen naar het hoog gebergte van Middel-Azië. Bij de keus der streek en van den bodem zal hij vooral op derzelver geschiktheid voor den akkerbouw gezien hebben, dien hij met de zijnen, welke zich spoedig vermenigvuldigden, bleef beoefenen. Gelijk wij de bijzonderheden in de geschiedenis der Sethiten toegelicht vonden door het eigenaardige van hunne leefwijs, zoo zullen ook die, van welke de historie der Kainiten gewaagt, menige opheldering uit het bedrijf van deze ontvangen.
Het eerste is, dat kaïn eene stad bouwde en den naam derzelve noemde naar den naam zijns zoons hanoch. Dus was de eerste werking van den landbouw de menschen te vergaderen, om bij elkander te wonen te midden der akkers, die zij bebouwden; om huizen te stichten, waarin ruimte is voor den landbouwer en zijne ploegdieren, voor zijne gereedschappen en voor het gewas des jaars, hetwelk hij bewaart, deels om er van te leven, deels om er van te kunnen zaaijen. Eene eenvoudige omtuining omsloot die verzamelplaats van woningen. Dezelve moest deze verblijven der menschen beveiligen tegen den onverhoedschen aanval van het roofdier, van hoedanig in de geschiedenis van kaïn het eerst gewag wordt gemaakt (Gen. IV:7); het moest den vermoeiden van het dagwerk de geruststelling geven, dat zij niet uit hunnen slaap onder de klaauwen van tijger of leeuw gewekt zouden worden. De eerste stad had dus hetzelfde kleine begin, denzelfden zwakken aanvang, welken de meeste andere steden, die wereldsteden geworden zijn, naderhand gehad hebben.
De landbonw, die in deze eerste zamenwoning eigen-
{==668==} {>>pagina-aanduiding<<}
aardig de behoefte aan wet en orde deed ontstaan, blijkt ook toen reeds bevorderlijk te zijn geworden aan de kunst en ook in dezen zijn weldadig karakter geopenbaard te hebben. Trouwens, het is juist onder dezen landbouwenden stam, waar die uitvindingen geschiedden, welke de oorkonde onder de voorzondvloedelijke uitdrukkelijk vermeldt. Zij noemt die van tenten, van muzijkwerktuigen en van het bearbeiden der metalen.
De uitvinding van tenten moge, naar ons oordeel, thans eene min belangrijke schijnen, zij was het niet naar het gevoelen der oude wereld, die haar waardig achtte opgeteekend te worden in de geschiedrol, en verdienste genoeg toekende aan den man, van wien zij uitging, om zijnen naam te vereeuwigen. Het historieblad noemt eenen der zonen van lamech, den vijfden van kaïn, die jabal was geheeten. Wij ontvangen in dit berigt van ter zijde de herinnering, dat niet al de Kaïniten zich alleen tot den landbouw bepaald hebben. Er waren ook onder hen, welke het herdersleven begonnen te volgen. Het was niet alleen de neiging, het was ook de gunst der gelegenheid, welke geboden werd in velden, die den zoom der bebouwde akkers vormden of in afhellingen van bergen, min geschikt voor de bewerking met den ploeg, die sommige Kaïniten tot het herdersleven uitlokten. Het was ook het voordeel, hetwelk de herder, die in de nabijheid van landbouwers zijne verblijven hield, van hen kon trekken. Want terwijl de landbouwer de voortbrengsels van het vee en het vee zelf van den herder noodig heeft, wordt deze weder door de oogsten van genen bewaard voor gebrek. Intusschen, op het land Nod rustte niet die zoele hemel, welke over de vlakten, waarin de Sethiten rondzworven, zich uitbreidde; het was een meer bergachtige, eene min gunstige landstreek. Zoo stond de herder uit de Kaïniten des nachts bloot aan de koude, des daags aan de hitte. Niet overal vond hij beschermende spelonken of schaduwrijke boomen, en zoo was de leefwijs van deze Kaïniten onderhevig aan groot bezwaar. Hoe dat te verhelpen, zonder de voordeelen, die het herdersleven in gemeen-
{==669==} {>>pagina-aanduiding<<}
schap met den landbouw bood, op te offeren? Jabal vond daarop iets uit. Hij kwam op het vernuftig denkbeeld, om losse woningen, naar het voorbeeld der
vaste, te vervaardigen, die even gemakkelijk geplaatst als opgenomen konden worden. Men noemde ze tenten, die waarschijnlijk eerst bestonden uit zamengenaaide dierenvellen, welke over staken waren gespannen. Het sterkere lastdier, de kemel en ezel, droeg dien toestel gemakkelijk van de eene plaats naar de andere. Zoo had het herdersleven eene groote schrede gedaan, die andere ten gevolge moest hebben; maar de landbouwer was het toch geweest, welke deze verbetering aan den herder geschonken had.
Niet min gewigtig, als deze uitvinding voor den herder was, moest eene andere, die spoedig daarop volgde, voor den landbouwer en den bewoner der ontluikende steden zijn, die van eene betere bewerking der metalen. Zij wordt toegeschreven aan tubal, eenen tweeden zoon van den Kainiet lamech, die daarom tubal-kaïn is geheeten. Het verdient opmerking, dat, terwijl het verhaal van jabal zegt: hij is vader geweest dergenen, die tenten bewoonden en vee hadden, Gen. IV:20, zij, ten opzigte van tubal, zich eenigzins anders uitdrukt, en verklaart: hij was een leermeester van alle werken in koper en ijzer. Gene uitdrukking wijst op de eerste uitvinding, deze echter kennelijk op de volmaking van het reeds bestaande. Ook is het inderdaad bijna niet te vermoeden, dat tot op de tijden van tubal de metalen geheel onbekend en ten eenenmale ongebruikt zouden gebleven zijn. Zoo veel eeuwen zouden de menschen achteloos op eenen bodem geleefd hebben, die met zijne oppervlakte schatten uit het delfstoffelijke rijk bedekte, en zulks deed door eene dunne aardkorst, van onder welke in landen, rijk aan metaal, zich hetzelve aan het oog des menschen te kennen geeft? Beken, die van met metalen bezwangerde bergen nederrollen, voeren, wanneer zij door regen aangezwollen zijn, niet zelden korrels van goud en zilver in de vlakte neder, die uit beddingen, door zomer-
{==670==} {>>pagina-aanduiding<<}
hitte uitgedroogd, den mensch tegenblikken. Het zand, dat eene bergader bedekt, stuift weg of wordt toevallig verwijderd; een bliksemstraal doet eene rots splijten of slaat eenen brok van dezelve af, en het dikwerf reeds zuiver en glanzig metaal ligt bloot, het goud in zijn geel, het zilver in zijn blank, het koper in zijn rood. Zoo is het dan zeer
geloofelijk, hetgeen het oudste berigt omtrent de metalen te kennen geeft, dat deze soort van delfstof reeds vóór tubal gekend en gebruikt was. Maar die er toen in werkten, zij vonden in hem eenen leermeester. Hij toch moest, als tot landbouwers en stedelingen behoorende, het gebrekkige van de bewerking en dus van het gebruik der metalen veel meer met de zijnen gevoelen, dan de Sethiten, die herders waren. Gedreven door de behoefte, geprikkeld door de eerzucht, wendde hij al zijn nadenken er op, om aan het metaal die vormen te geven, waarin het de weeke en ligte houten of de breekbare steenen werktuigen vervangen kon. Waarschijnlijk ontdekte hij de kunst, om het metaal in het vuur te verweeken en met metalen hamers te smeden; terwijl men vóór hem deze delfstof alleen door steen en zonder vuur bearbeid had. Waarschijnlijk ook werd hij door de uitwerpsels van eenen vulkaan, die vloeijende stroomen van metalen uitstortte, of door den brand van een bosch, die, op eenen met metaal vervulden bodem, gesmolten erts achterliet; waarschijnlijk ook door eene andere toevallige omstandigheid daartoe gebragt. Althans daar het berigt niet alleen van koper, maar ook van ijzer melding maakt, zijn wij bijna genoodzaakt, om de kunst van het smelten der metalen aan dien tijd toe te schrijven. Want, terwijl het koper zeer hoog ligt, ligt het ijzer diep; terwijl het koper zeer vaak gedegen gevonden wordt, vindt men het ijzer zelden als zuiver metaal; het is met aarddeelen zeer vermengd, of met andere delfstoffen ten naauwste vereenigd. Het is moeijelijker het ijzererts te kennen, en er wordt veel toe vereischt, het te zuiveren en te bewerken. Men moet dus in de mineralogie reeds toen geene onbelangrijke vorderingen gemaakt hebben.

{==671==} {>>pagina-aanduiding<<}

Met de ontdekking en bewerking der metalen, bepaaldelijk van het ijzer, hoe ruw die dan ook in den beginne moge geweest zijn, was eene in de gevolgen onberekenbare reuzenschrede gedaan. De landbouw trok daarvan de eerste vruchten; de bouwkunde groote voordeelen; het dagelijksche leven kreeg duizend gereedschappen in handen, meer bruikbaar, dan die van hout of steen. De wapenen voor den oorlog, in aanval en zelfverdediging, ondergingen eene groote verandering; de heerschappij van den mensch over het dier werd meer gevestigd en verder uitgebreid. Eene nieuwe wereld rees voor hem op van onder zijne voeten, nu de schoot der aarde zich had ontsloten, om hare delfstoffen den bewoner van hare oppervlakte aan te bieden!
Intusschen noodigt ons reeds met zachtere stem eene andere uitvinding, om op haar de oogen te wenden. Het is die der muzijk. Een derde zoon van datzelfde huis, hetwelk reeds twee vindingrijke zonen opgeleverd had, jubal, werd een vader van allen, die harpen en orgelen handelen. Denken wij geenszins, M.H.! dat wij hier, het begin der toonkunst vermeld vindende, ook dat van de zang- en dichtkunst zouden aantreffen. Neen, deze waren reeds veel vroeger ontstaan; zij zijn zoo oud als het menschelijk geslacht. Wanneer het binnenste van den mensch magtig wordt bewogen, dan kan hij zich niet bedwingen, om in de stomme borst dat gevoel te besluiten; hij moet het openbaren en in eigenaardige toonen den hartstogt, die in hem woelt en werkt, te kennen geven voor zich en anderen. Intusschen het blijft dan niet bij eenen enkelen afgebrokenen klank; klanken rijgen zich aan klanken; en, verwonderlijk! de aandoening ontvangt voedsel van hare eigene uitlatingen. De stroom, opwellende uit het binnenste, hetzij die van vreugde, hetzij van smart, sleept hem zelven mede en vermeestert het gevoel van anderen. Die toonen blijven niet eenzelvig; zij rijzen en dalen gelijk de golfslag; zij worden regelmatig in opvolging, gelijk de baren elkander opvolgen. Rhytmus en takt ontstaan als van zelven. Bewegingen des ligchaams verge-
{==672==} {>>pagina-aanduiding<<}
zellen de tot lied en gezang gewordene aandoening; zij staan, als natuurlijke uitdrukking, in verband met hetgeen het inwendige beweegt; de dans sluit zich aan het lied en gezang eigenaardig aan. Was echter het oude lied, dat op de lippen zweefde als gezang, dat niet zelden gepaard ging met sterke ligchaamsbeweging, inderdaad poëzij? Ik vraag niet, M.H., had het rijm en versmaat; want wie zou niet weten, dat deze toevalligheden zijn, vreemd op zich zelve aan het wezen van het gedicht; dat er poëzij kan bestaan zonder klanken, die zich wedergeven,
zonder afmeting van lettergrepen; dat er ook veel rijm en naauwkeurige maat kan wezen zonder poëzij. Neen, waar uitdrukking is van een warm gevoel; waar eene levendige verbeelding schildert met gloed, waar eene taal, rijk aan beelden, dat gevoel, die phantasie uitdrukt, daar is de telg des hemels, daar is de poëzij. En de taal der eerste wereld, was zij niet juist door de wijze, waarop zij ontstond, beeldrijk? Indien gij u, M.H., het vroeger door mij daaromtrent medegedeelde herinnert, gij zult moeten toestemmen, dat zij zeer poëtisch is geweest, en het al meer en meer bij de uitbreiding van den kring der denkbeelden worden moest; daar men, bij gebrek van eigene woorden, overdragtelijke genoodzaakt was te bezigen. De denkbeelden worstelen met de uitdrukking; zij is stout en vermetel zelfs, vol vuur en kracht, en alles leeft in haar, beweegt zich en ademt. Door rijkdom van geest arm, door armoede rijk, zegt, moest die taal niet dichters vormen van menschen, die zelven levendig en gevoelvol waren? Daarom is het er zoo ver van, dat dicht en zang eerst met de uitvinding der toonkunst zouden begonnen zijn, dat zij veeleer reeds in het paradijs zich openbaarden. In Edens lustwaranden werd het eerste lied der liefde, de eerste toon der vreugde, de eerste klaagzang ook aangeheven, - maar kunstelooze uitstorting was het gevoel van dat lied. Helaas! het is zonder spoor na te laten verloren gegaan, gelijk de klanken, waarin het vervat was. Het oudste overblijfsel van de poëzij, dat nog bewaard is gebleven, is van lamech, den vader van

{==673==} {>>pagina-aanduiding<<}
die trits talentvolle zonen. Het is een loflied op het toen door tubal vervaardigde zwaard, gerigt aan lamech's beide vrouwen, ada en zilla, en uitdrukkende, in de taal van vreugde over die uitvinding, de overmagt, waarmede ijzeren wapenen de wraak bekleedden. Lamech kon dat lied op den lof der uitvinding van eenen zijner zonen doen vergezeld gaan door de muzijkwerktuigen, welke de andere het eerst had vervaardigd, en deze waren, zegt het oude berigt, harpen en orgelen, d.i. snaaren blaasinstrumenten.
Inderdaad, M.H.! er was aanleiding genoeg voorhanden, om op zoodanig denkbeeld gebragt te worden. Wie weet, hoe dikwerf reeds het koeltje door de boombladen geruischt, de vogel zijne melodische toonen uit de hoogte had doen nederdalen, de wind op een hol riet, dat gebroken was, had gespeeld en een opgedroogde gespannen dierdarm of uitgerekt haar, wachtende op de aanraking van de menschelijke vingertoppen, den mensch als het ware hadden uitgenoodigd, om blaas- en snaarinstrumenten te vervaardigen? Maar eeuwen gingen er voorbij, eer de mensch de wenken vattede der onbezielde onderwijzers. Toen jubal echter die verstond, toen hij het eerst in het gebrekkig één- of tweesnarig instrument de handen sloeg, en toonen hoorde, die hem verrasten; toen het eerst de adem zijnes monds tot welluidenden klank werd - hoe stond hij zelf verbaasd. En toen hij nu het eerst het gezang der vrolijke reijen vergezelde door zijne werktuigen, de maat aangaf van het lied en deszelfs inhoud nabootste, toen het gezang aldus eene bekoorlijkheid ontving, waardoor het meer voorwerp werd der oplettendheid, toen, met één woord, die werking der toonkunst van hem uitging, welke het geslingerde gemoed bedaart, den hartstogt in vlam zet, het oog doet weenen en de tranen van hetzelve droogt, welke in onuitsprekelijke gewaarwording het hart verheft, - toen omkransten de menschen het hoofd van hem, die dezen toover had geschapen, en de geschiedenis bewaarde zijnen naam, opdat de nakomelingschap denzelven hulde mogt bewijzen!

{==674==} {>>pagina-aanduiding<<}

Ik zal, M.H.! niet verder gaan in de denkbeelden te vervolgen, die uit de denkbeelden voortvloeijen, welke de oorkonde in hare wenken aanbiedt, vreezende, dat ik in de voorstellingen van latere eeuwen, bij gebrek aan vasten historischen grondslag, mij zoude verliezen. Maar ook, wanneer ik met alle bedachtzaamheid dat gevaar ontwijk, kan ik toch niet anders, dan gunstig oordeelen over de beschaving in het algemeen van de antediluviaansche wereld. Onmogelijk is het echter den stand te bepalen en de trappen te weten, waarop kunst en wetenschap vóór noach zich wisten te verheffen. Intusschen, dit weten wij, dat die beschaving bij de Kainiten zich al meer en meer van Godsdienst, zedelijkheid en regt verwijderde; dat het bederf, van de steden der Kaïniten uitgaande, de vlakte van den Sethiet besmettede, en, eenmaal ingedrongen zijnde in zijne herderstent, den goeden geest althans grootendeels deed wijken van deze stille verblijven. Er waren Reuzen op aarde, tirannen, die, het door tubal gesmeede wapen in handen, met de punt van spies en dolk, met de scherpte van het zwaard anderen onderdrukten; die de menschen tot eene groote kudde verzamelden, waarover zij met zwaren staf heerschten. Een schrikbewind ontstond, met al deszelfs vrijheid, Godsdienst, regt en zedelijkheid verwoestende kracht, en een ontzenuwd nietswaardig volk vervulde de schoone streken, waar noach woonde. Het was toen, dat er een watervloed plaats had, die de oude oorkonde, welke al de gebeurtenissen beschouwt uit het standpunt van het zedelijk bestuur der Godheid, als strafgerigt van den hemel aanmerkt; waarin, zegt zij, al de menschen en landdieren zijn omgekomen, met uitzondering van noach en hetgeen met hem was in de op goddelijke aanwijzing gebouwde arke. Er is, M.H.! niet te twijfelen aan de daadzaak van eenen verbazend grooten vloed, welke omtrent dien tijd is voorgevallen. Het feit
wordt bevestigd door de overleveringen van vele volken, die de schrikbare geheugenis daarvan bewaard en voortgeplant hebben; maar er is wel aan te twijfelen, of deze vloed die algemeenheid

{==675==} {>>pagina-aanduiding<<}
heeft gehad, welke men in latere tijden daaraan heeft toegekend, niet, naar eisch, in het oog houdende, dat de aarde van den schrijver der diluviaansche oorkonde geenszins die was, welke wij thans in vijf werelddeelen uitgebreid zien, ook niet die van de Grieken en Romeinen, maar niet meer en niet minder dan die de opsteller dier oorkonde toen kende, - zijne aarde. Tegen het gevoelen, dat de Noachidische vloed eene algemeene geweest zij, die zich over al de vijf werelddeelen of zelfs over al de deelen der oude wereld hebbe uitgestrekt, zoodat zij de toppen van de Himmalaya, de Alpen en het Afrikaansche gebergte bedekte, levert de gevestigde staat, waarin wij niet zeer lang na den zondvloed reeds vele volken vinden, een bezwaar op, hetgeen niet gemakkelijk is uit den weg te ruimen. Het bedaard en bescheiden onderzoek hieromtrent kan eerst met een' blik op die oude volken grondig worden ondernomen; en tot de beschouwing van deze volken zal ik met u, M.H.! overgaan, wanneer mij, bij eene volgende gelegenheid, vergund wordt, om weder voor u op te treden.
Ik heb gezegd.





Iets ter nagedachtenis van mijnen schoonvader Nicolaas Swart,

door K. Sijbrandi.

Het is mijn oogmerk niet, om eene lijk- of lofrede op mijnen overleden schoonvader te schrijven. Zoo ik mij al daartoe bevoegd rekende, de bijzondere en naauwe betrekking, waarin ik tot hem gestaan heb, zou mij daarvan terughouden in de overtuiging, dat ik mij zelven bezwaarlijk zoude voldoen, en in het oog van anderen ligt of te veel of te weinig zeggen zou. Maar eene eenvoudige schets van zijnen geest en zijn karakter, van zijn leven en

{==676==} {>>pagina-aanduiding<<}
arbeid te ontwerpen, daarbij naar mijn vermogen zijn beeld af te malen, gelijk het mij levendig voor oogen staat, - zoo ik mij niet bedrieg, is dat eene taak, tot wier volbrenging ik niet geheel ongeroepen ben, en die de overledene zelf mij zeker met welgevallen zou hebben kunnen opdragen. Hij zelf sprak in onderscheiden vorm ter nagedachtenis van vrienden en ambtgenooten. Aan stuart en westerbaan bragt hij eene welverdiende en hartelijk gemeende hulde toe. Het was hem eene weemoedige vreugde, zoo drukte hij zich uit, toen hij van den kansel over den laatstgenoemde eene lijkrede hield, het was hem eene weemoedige vreugde, ‘zijn eigen besten leeftijd met den zijnen te herdenken, dien leeftijd, in welks grootste gedeelte een tweetal broeders, die hij als vaders eerde, zijnen levensweg zoo heerlijk versierde en verlichtte.’ Hij was de derde van het klaverblad, de laatst overgeblevene der drie mannen, die door gelijkheid van betrekking, door velerlei punten van overeenstemming in geest en denkwijze, door hartelijke, veeljarige vriendschap met elkander waren verbonden; gelijk hij over de beide vrienden, die hem zijn voorgegaan, zoo kan geen ander over hem spreken. Zij behoorden bij en tot elkander; tijden en begrippen, menschen en omstandigheden zijn veranderd, en in meer dan één opzigt was de nu gestorvene een vertegenwoordiger van vroegere dagen. Tot mijne poging moedigt mij daarom de gedachte aan, dat ik daardoor in niemands regten treed en niemand een werk uit de handen neem, waartoe hij eerder geroepen of bevoegd was, dan ik. Het mag mij hierbij gebeuren, gebruik te maken van een schriftelijk opstel des overledenen, onder zijne nagelatene papieren gevonden, welks bestaan hij in de laatste dagen zich zeker niet herinnerde, en waarin hij op tweeënvijftigjarigen leeftijd een en ander aangaande zich zelven opteekende. Ik zal hem van tijd tot tijd daaruit sprekende invoeren.
Nicolaas swart werd geboren op den derden Maart 1779 te Oostermeer, een dorp in Vriesland. Daar sleet hij zijne eerste levensjaren, en hem bleef uit dien tijd zoo-
{==677==} {>>pagina-aanduiding<<}
wel eene groote liefde voor het landleven bij, als eene onopgesmukte eenvoudigheid van gevoelen en handelen, die, schoon vreemd aan boerschheid, toch afkeerig was van alle gekunsteldheid. Zijne familie behoorde tot de welvarende dorpelingen; van ouder tot voorouder was bij haar de geneeskunst het vak, aan welks beoefening men zich toewijdde; vader, grootvader, overgrootvader, neef, oom, oudooms, allen waren landchirurgijns, en mijn schoonvader was waarschijnlijk de eerste, gelijk hij zelf betuigt, ‘die tegen het doel zijner ouders aan Aesculaap de dienst opzeide, welhaast gevolgd door een neef,... die soldaat werd.’
De stand van dorpsheelmeester was zeker in vroegere dagen niet, wat hij in de laatste jaren is geworden, nu aan de vorming van den landelijken geneesheer veel meer zorg wordt te koste gelegd. Ook toen echter waren er gunstige uitzonderingen, en daaronder mogten zij geteld worden, die tot de familie van mijnen schoonvader behoorden, en wier roem als gelukkige artsen van vader op zoon overerfde. Zijn vader vooral bezat gedurende zijne veeljarige praktijk eenen grooten naam, die bij het tegenwoordig levend geslacht in het gewest zijner vroegere inwoning nog niet is weggestorven. Hij was een man van gezond verstand, levendigen geest en van zekere stoutheid in de uitoefening van zijn vak, en wenschte zijn drietal zonen tot dezelfde bestemming op te leiden.
In Oostermeer ontving de jonge nicolaas zijn eerste onderrigt; en jammer, dat hij zelf niet met de hem eigene gave eene schets heeft ontworpen van het toenmalige dorpsschoolleven, gelijk hij ons dit wel eens in vrolijke gesprekken en herinneringen uit zijne jeugd afteekende. Het zou eene levendige voorstelling zijn geworden van eenen toestand, die nog wel aan dezen en genen onzer tijdgenooten eenigzins is bekend, maar wiens geheugenis langzamerhand geheel verdwijnt. Ik herinner mij nog eenen schoonen zomeravond van het jaar 1845, toen ik met hem en mijne vrouw over de heerlijke bergen van Chaudfontaine ronddwaalde, en hij met vrolijke luim ons trekken

{==678==} {>>pagina-aanduiding<<}
uit dat schoolleven zijner jeugd mededeelde; het havelooze, oude gebouw op eenigen afstand van de kom des dorps, de hobbelige, ongelijke grond, door hout noch steen bekleed, de morsige schoorsteen, wiens reiniging aan de zorg der knapen was toevertrouwd, waartoe zij het verwelooze vensterluik bezigden, de verpligting, die beurtelings op ieder rustte, om, van de noodige glimmende kolen voorzien, het vuur des morgens in de school te ontsteken, of om op bepaalde tijden hout voor den meester te sprokkelen en te zoeken, waarbij wel eens een jonge boom in plaats van dorre takken het offer van moedwil en baldadigheid werd, de vreugdevuren bij dergelijke gelegenheden in de school ontstoken, die eenmaal dreigden het geheele gebouw in de asch te leggen - dat alles stond zijnen beiden hoorders bij zijne onderhoudende verhalen levendig voor den geest. In het vroeger bedoelde opstel spreekt hij met eene beminnelijke eenvoudigheid over zijne eerste schooljaren en het kenmerkende van zijne vorderingen in de zaken, die aldaar werden onderwezen. ‘Als een kind op school,’ zegt hij, ‘had ik lang werk, om de letters te leeren, maar ze eens kennende, las ik spoedig alles en verstond het. Wanneer wij in het begin der week, door fraai schrijven, om den rang der zitting kampten, werd mij doorgaans de laatste plaats aangewezen; maar besliste twee of drie dagen daarna het correct, taalkundig naschrijven van het gedicteerde over den voorrang, dan won ik meestal de eerste plaats, en leverde dus het zeldzaam schouwspel op eener wekelijksche verwisseling van de hoogste met de laagste bank in mijne geheele klasse. Moest ik eindelijk vragen en antwoorden over de godsdienst van buiten leeren, zoo stond ik voor allen beschaamd; maar gold het onderwijs de oplossing van een rekenkunstig voorstel, zoo kon ik menigeen de behulpzame hand bieden.’
Schoon zelf eene eigenlijk gezegde geleerde opvoeding missende, erkende de vader het belang daarvan gereedelijk, en wilde haar aan zijne zonen niet onthouden, waarvan de oudste en de jongste hunne medische studiën aan

{==679==} {>>pagina-aanduiding<<}
de Hoogeschool te Groningen en aan die te Leyden volbragten. Ook de middelste, nicolaas, zou den koninklijken weg bewandelen en zich den graad van doctor in de geneeskunst verwerven. Hij zelf erkent, hoe zeer deze bestemming zijne kinderlijke eerzucht prikkelde; in zijne kleine wereld was hij een der aanzienlijken, en het vooruitzigt op den schoonen titel van doctor, in zijn oog niet weinig beteekenende, deed hem als onwillekeurig naar grootere dingen wenschen. Gelukkig, dat die eerzucht, gelijk wij zien zullen, zich op de regte wijze ontwikkelde en op de beste voorwerpen vestigde. Na het eindigen van zijnen schooltijd werd aan den dorpsleeraar opgedragen, om den knaap in de gronden der Latijnsche taal te onderwijzen; dit onderwijs droeg weinige vruchten, waarschijnlijk door de mindere geschiktheid van den onderwijzer; althans toen de kweekeling weldra naar de Latijnsche school te Franeker werd gezonden, doorliep hij aldaar gedurende vijf jaren de onderscheidene klassen met grooten lof en eer en toonde daardoor, dat het bij hem aan de vatbaarheid niet had ontbroken. In dien tijd gaf een schijnbaar weinig beduidend voorval aan zijne gedachten eene nieuwe rigting, die op zijne volgende vorming en zijne eindelijke bestemming van grooten invloed was. Ik laat hem zelven verhalen. ‘Toen ik, eens met mijne Latijnsche schoolmakkers sprekende, tot welk vak van studie ieder zich wilde of zoude bepalen, van eenen hoorde, dat hij dit nog niet zeker wist, maar in allen geval doctor in de philosophie dacht te worden, trof mij dit als een bliksemstraal. Te huis komende, doorzocht ik met ijver vaders kleine boekerij; en nu bevindende, dat vele beroemde geneesheeren in de daad ook dien titel hadden gevoerd, stond het bij mij vast, om niet bij hen achter te blijven. Ik deelde echter hiervan weinig of niets mede, althans aan mijne ouders, maar begon met in stilte te vernemen, welke
wetenschappen daartoe vereischt werden.’ Men noeme dit eene kinderlijke, misschien kinderachtige eergierigheid, ongetwijfeld lag toch mede ten gronde een

{==680==} {>>pagina-aanduiding<<}
zekere aanleg tot wijsgeerige studiën, die het vooruitzigt van deze aangenaam en uitlokkend maakte.
De jongeling vertrok naar de Hoogeschool van Groningen, om zich daar tot zijne bestemming voor te bereiden. Maar de opgewekte eerzucht, om den titel van doctor in de philosophie te verkrijgen, gaf al dadelijk aan zijne studie eene wijziging, en toen daarbij de wetenschappelijke behandeling van het menschelijke ligchaam in zijnen ziekelijken toestand hem met weerzin tegen het gekozene beroep vervulde, was deze oorzaak van eene geheele verandering zijner bestemming. Al spoedig had hij bij zijne medische collegiën metaphysische lessen bijgewoond; en ofschoon, volgens zijne getuigenis, de man, die in dit vak onderwees, veel meer roem als voortreffelijk prediker, dan wel als groot philosooph had, zoo trof en boeide toch de afgetrokkene en scherpzinnige redenering over het meest verborgene en meest belangrijke voor de menschelijke kennis het nog weinig geoefende verstand van den jeugdigen student op eene zeldzame wijze, en wekte eene zucht voor dergelijke bespiegelingen bij hem op, die hem later nooit weder geheel verliet.
Doch meer onmiddellijken invloed hadden deze wijsgeerige studiën daardoor, dat zij den toekomstigen medicus ook met jonge lieden in naauwere aanraking bragten, die tot andere vakken van wetenschap waren bestemd. Een van deze - hoe smart het mij, dat ik zijnen naam niet kan noemen, die mij geheel onbekend is! - een van deze werkte krachtdadig mede, om den jongen swart eene geheel nieuwe loopbaan te doen kiezen. Laat ik mededeelen, wat de overledene zelf met betrekking tot zijnen academievriend en diens invloed op zijn later lot ons meldt. ‘Hij was tot de godgeleerdheid bestemd; doch zeer onbekrompen denkbeelden voedende, helde hij bijna meer over, om zich geheel aan de letteren te wijden, in welke hij wezenlijk groote vorderingen had gemaakt. Hij was geen bevallig man, zeer stil levende, naauwgezet braaf, en zoo Christelijk wijsgeerig denkende, dat de dood, toen eene bloedspuwing dien scheen aan te kondigen, en ik,

{==681==} {>>pagina-aanduiding<<}
op het gerucht toesnellende, hem in akelig somberen toestand meende te zullen vinden, hem geen schrik aanjoeg, en hij mij integendeel om den mijnen zelfs zachtelijk bespotte. Met hem bragt ik menigmaal eenen ganschen avond in wetenschappelijke gesprekken door, tot welke hij echter de meeste bouwstof opleverde. Hij moedigde mijne zucht voor de meer theoretische wetenschappen aan. Doch wilde ik mij aan den kansel wijden, ik moest dan - was zijn raad - een ander genootschap, dan het Hervormde, en best van alles dat der Remonstranten uitkiezen. De omstandigheid, dat juist onlangs een jongman uit Groningen, te Amsterdam tot eene andere bestemming opgeleid, de godgeleerde studie aan de kweekschool van voornoemde gezindte had verkozen, had welligt dit denkbeeld bij hem opgewekt. Althans deze jongeling, kort daarna een bezock aan zijne geboortestad afleggende, werd de eerste bemiddelaar mijner verbindtenis met de Broederschap.’
Men beoordeele dezen stap naar den geest des tijds! Eene halve eeuw geleden waren de begrippen in het Hervormde Kerkgenootschap over het geheel genomen nog vrij wat anders, dan tegenwoordig. Ook in het ouderlijke huis had de jonge swart de meer steile kerkelijke begrippen van die dagen leeren kennen; de omgang met den jongeling van onbekrompener denkbeelden, die ter zake van deze schier voor de eens gekozene bestemming terug deinsde, het licht, dat wijsgeerige bespiegelingen in zijne ziel deden opgaan, moesten hem wel huiverig maken, om als prediker op te treden in een genootschap, welks toen heerschende denkwijze hij gevoelde, dat ligtelijk en spoedig met zijne begrippen zou kunnen strijden. Doch er behoorde moed en vastheid van overtuiging toe, om zijn besluit in de ouderlijke woning bekend te maken, en zoo al niet de goedkeuring, althans de toestemming tot de uitvoering daarvan uit te lokken. Waarlijk, het is een bewijs van den goeden geest, die in het huisgezin des vaders heerschte, dat de band van vrede, vriendschap, vertrouwen en liefde verbroken noch verzwakt werd, toen de zoon aan het geliefde familievak ontrouw werd, en door zijne verandering

{==682==} {>>pagina-aanduiding<<}
van kerkgemeenschap gevoelens aan den dag legde, die men ter goede trouw als ketterij verwierp.
Zoo vertrok dan de jonge swart na een tweejarig verblijf te Groningen naar Amsterdam, en trad daar zijne nieuwe loopbaan in. Hij zelf betreurde het in latere dagen dikwijls, dat hij zijne eerste academiejaren had doorgebragt met het oog op eene andere bestemming; wel werd er nog een jaar te Amsterdam besteed, om het gebrekkige eener medische letterkundige voorbereiding te herstellen; maar al was een wyttenbach de man, aan wien deze taak was opgedragen, en al werd veel, vooral van het verlorene Grieksch weder herwonnen; niet zonder weedom bedacht hij later, ‘hoe veel beter hij dat eerste hulpmiddel zijner nu gekozene bestemming zou hebben leeren gebruiken, zoo hij nooit tot een ander vak was afgedwaald geweest.’ Verwonderen zal het daarbij wel niemand, dat de studie van het Hebreeuwsch minder in zijnen smaak viel. Een afgeleefde grijsaard, wiens onderwijs niets aantrekkelijks had, was weinig geschikt, om de moeijelijkheden te doen vergeten, aan de dorre en drooge beginselen eener geheel nieuwe en vreemde studie verbonden. Eigenlijke en opzettelijke taalstudie was voor den levendigen geest van den jongeling weinig uitlokkend, die reeds begonnen was zich te verdiepen in wijsgeerige bespiegelingen, en zich bezwaarlijk met genoegzame volharding bepalen kon tot de eerste beginselen van eene moeijelijke taalkunde, waarbij noodzakelijk het in het geheugen prenten van nieuwe taalvormen werd gevorderd.
Aan de kweekschool zelve vond hij weinig aanleiding, om zich tot een grondig en geoefend godgeleerde te vormen. Staatkundige bemoeijingen hielden de gemoederen in het algemeen, ook dat van den Hoogleeraar te veel bezig, al ware deze overigens de man geweest, die aan de behoefte van den nieuwen kweekeling had kunnen voldoen. Swart beklaagde zich in lateren tijd meermalen, dat het hem bij zijne opleiding te dikwijls had ontbroken aan geschikte leidslieden, en dat hij daardoor te veel was genoodzaakt geweest, om zijnen eigenen weg te kiezen.

{==683==} {>>pagina-aanduiding<<}
Verre is het van mij, dat ik de nadeelen zou willen voorbijzien, die uit dat gemis van geschikte wegwijzers voortvloeijen. Maar ik geloof, dat zij bij den een veel grooter zijn, dan bij den ander, en dat zij meermalen door voordeelen worden opgewogen, die bij eenen anderen loop van zaken ligt verloren gaan. Bij jonge lieden van meer dan gewonen aanleg, van scherpzinnigen en zelfdenkenden geest is het gevaar niet zeer groot, dat het gemis van voorgang en leiding den lust zal uitdooven of de werkzaamheid stremmen. Zij worden opzettelijk gedwongen tot eigen onderzoek; zij moeten misschien eenen langeren weg bewandelen, om het doel te bereiken; zij zullen ligt aan dingen tijd besteden, die zij later nutteloos zullen achten. Maar hunne oorspronkelijkheid blijft bewaard; zij worden niet als het ware afgeslepen naar het model van anderen; zij zullen niet verloren gaan onder den grooten hoop van ijdele navolgers en naäpers. Moge ook al in den aanvang hunne eigenaardigheden wat zeer uitstekende en kennelijk zijn, rijper leeftijd en meerdere ondervinding komen dit gebrek later te hulp, wanneer de geest genoegzaam gevormd is, om bij die beschaving en afronding zijne oorspronkelijkheid niet te verliezen.
In dat geval verkeerde de jonge swart. Aan de kweekschool moest hij grootendeels op eigene wieken drijven; noch in zijnen onderwijzer, noch in zijne medestudenten vond hij, wat hij gewenscht en gehoopt had; wat de laatsten betreft, eerst tegen het einde van zijnen studietijd ontmoette hij, vooral ook aan de Doopsgezinde kweekschool, jonge lieden, aan wie hij zich van ganscher harte kon aansluiten. ‘Het edele genot eener leerzame vriendschap,’ schrijft hij, ‘viel mij slechts nog vroeg genoeg ten deel, om de scheiding van de kweekschool als met eenen enkelen drop te verbitteren.’ Hoe heeft hij zelf die vriendschap met eenen molenaar met aandoenlijke trekken geschilderd! Hoe werden toen betrekkingen aangeknoopt, die met onverflaauwde hartelijkheid meer dan veertig jaren zijn blijven bestaan!
Doch gedurende den grootsten tijd van zijn academieleven stond hij op zich zelven en alleen, en volgde bij zijne

{==684==} {>>pagina-aanduiding<<}
vorming den gang, dien eigen lust en neiging hem aanwezen. Daarbij vestigde zich zijne aandacht en belangstelling onwillekeurig op de wijsbegeerte van kant, welke toen al het aanlokkelijke der nieuwheid bezat en den jongeling, bij wien de zucht voor wijsgeerige onderzoekingen levendig was opgewekt, bijzonder boeijen moest. Was haar invloed gunstig of ongunstig? Gelijk iedere eenzijdige rigting van den geest, had zij hare nadeelige zoo wel, als hare nuttige zijde; maar ik geloof niet, dat ik mij bedrieg, wanneer ik beweer, dat de nadeelen tijdelijk, de voordeelen duurzaam zijn geweest. Swart bezat van zijne jeugd af eene zeer levendige verbeelding; de streng bepaalde wijsgeerige begrippen van den Koningsberger denker noodzaakten hem, om zijne eigene denkbeelden met scherpzinnigheid te bepalen, en wapenden hem alzoo tegen het onbestemde in gedachte en uitdrukking, waartoe eene al te prikkelbare verbeelding ligtelijk verleidt. Ik acht dit een groot en onschatbaar voorregt van zijne Kantiaansche studiën, al moest hij later erkennen, dat zijne ingenomenheid te groot was geweest, en al kon hij zich al dadelijk niet ontveinzen, dat veel hem duister of niet overtuigend was gebleven. Zullen wij het daarbij als een nadeel beschouwen, dat hij leerde hoogen prijs te stellen op het gezag der rede in zaken van godsdienst? Zeker kan die prijsstelling overdreven worden; maar waar zij gematigd wordt door hooge waardering der goddelijke openbaring in christus, daar acht ik haar een voorregt, welks bezit tot heldere, vaste godsdienstige begrippen opleidt, en waarschuwt tegen de afdwalingen van kerkelijke regtzinnigheid en van eene onbestemde gevoelsgodsdienst, welke beide, helaas, in onze dagen weder hand over hand zijn toegenomen.
De min gunstige invloed van zijne wijsgeerige oefeningen openbaarde zich vooral in den eersten tijd, nadat hij zijne bediening als predikant had aanvaard. Na eenigen tijd als proponent in onderscheidene gemeenten de dienst te hebben waargenomen, werd hij in de vrij talrijke gemeente van Gouda beroepen; drie jaren later vertrok hij naar Ley-
{==685==} {>>pagina-aanduiding<<}

den, en van daar na een kortstondig verblijf van een jaar trad hij te Amsterdam als leeraar op, waar hij gedurende acht en dertig jaren in deze betrekking werkzaam was. Hij zelf gevoelde in lateren tijd zeer duidelijk, wat bij zijne eerste optreding als prediker op zijne leerredenen min gunstig had gewerkt, en met de eenvoudigheid van geest, die hem eigen was, en die het goede en het verkeerde gelijkelijk bij zich zelven opmerkte, drukte hij zich daarover aldus uit: ‘Mijne proefleerredenen hadden over het geheel misschien meer getroffen, dan eigenlijk voldaan, schoon toch de laatste, bij het examen, voor bezorgeren van de kweekschool gehouden, mij van velen en bijzonder van den veelgeachten stuart hoogen lof verwierf.... Ik wil hier alleen bijvoegen, dat het beroep te 's Gravenhage mij ontging uit hoofde van te wijsgeerig, donker en verheven prediken; dat ik, vervolgens in de zeer eenvoudige gemeente van Gouda beroepen, dit gebrek wel leerde afleggen, maar het te Amsterdam, door den lof van sommigen verleid, voor eenen tijd weer aannam, en hierdoor zoo wel, als door de verwaarloozing, om mijne leerrede ten minste grootendeels van buiten te kennen, door mijne vreemde en eenigzins plompe uitspraak als Vriesche landman en eene langdurige ongesteldheid op de borst, minder voldeed, dan mijne vrienden meenden, dat behoorde te geschieden.’ Zijne vrienden hadden waarlijk geen ongelijk, vooral in latere dagen, toen, gelijk hij zelf betuigt, ‘de ondervinding en het voorbeeld van van der palm hem wijzer hadden gemaakt.’ Zijn kanselarbeid had iets zeer oorspronkelijks; hij was rijk van inhoud; de denkende geest stortte er zijne schatten in uit; hij was nooit alledaagsch of gewoon; men hoorde, gelijk mij meermalen van zeer onderscheidene soort van tochoorders gezegd werd, men hoorde bij hem altijd iets nieuws, iets
verrassends; hij bezag de zaken uit oogpunten, waaraan men niet had gedacht; hij vond in zijne teksten aanleiding, om te spreken over onderwerpen, die men daarin niet had gezocht. En dat was niet iets gekunstelds, een zoeken naar het vreemde, naar het oorspronkelijke, een jagt maken op verrassende wendingen,

{==686==} {>>pagina-aanduiding<<}
op dat, wat, waardoor dan ook, frappeert; het was de natuurlijke aard van zijnen geest, de als onwillekeurige blik, in zijnen tekst, in zijn onderwerp geworpen, de rijkdom zijner gedachten, die zich in volle stroomen uitgoot. Zijn stijl droeg denzelfden stempel van zijne eigenaardige oorspronkelijkheid; hij was levendig, dikwijls afgebroken, kort, zaakrijk, niet zelden vol beelden, maar ook niet zelden te kort en daardoor minder helder, als of de snelle toevloed zijner denkbeelden hem den tijd niet had gegund, om ze behoorlijk en volledig uit te drukken; hij liet zijnen hoorders wat te denken overig, zeide hij wel eens, wanneer men hem op dit kenmerkende van zijnen stijl opmerkzaam maakte. Daarbij kan men zich niet verwonderen, dat de hoogbegaafde prediker niet door den grooten hoop werd toegejuicht of gevolgd. Deze kon hem niet waarderen; hij schuwt de moeite, om zich in te spannen; ligt verteerbare kost, al zit er weinig voedsel in, oppervlakkigheid, zoo zij slechts achter fraaije woorden is verborgen, is hem doorgaans voldoende, en het is hem althans niet gegeven, om zich boven deze en gene minder gunstige uitwendigheden te verheffen.
Doch zoo de prediker zich in vergelijking van anderen de toejuiching der groote menigte zag onthouden, het ontbrak hem niet aan velen, zeer velen, die juist bij hem voedsel voor hun verstand en hun hart zochten en vonden. Het waren de degelijkste en begeerlijkste hoorders, wien het niet enkel te doen was om eene streeling des gehoors, maar die gaarne over het gehoorde nadachten, en die door de kracht en den ernst zijner prediking getroffen werden, die bij hem licht zochten voor hunne godsdienstkennis, levenswijsheid, troost en sterkte voor hart en wandel. Gij behoefdet ze niet enkel onder de meer geleerde of wetenschappelijke mannen te zoeken; onder de eenvoudigen en ongeletterden vondt gij ze niet minder, waar een gezond oordeel zich met warme belangstelling in verlichte en werkzame godsvrucht paarde. Wat van zijne leerredenen gold, dat gold ook van zijn bijzonder onderwijs; ook dat was zeker niet voor allen evenzeer berekend;

{==687==} {>>pagina-aanduiding<<}
maar zij, wier geest helder genoeg was, om hem te volgen, en den schat te bewaren, dien hij op zijne wijze mededeelde, hingen hem met dankbare liefde aan.
Het ontbrak hem in andere opzigten voorzeker niet aan populariteit. Zoo men zich daarvan overtuigen wil, men behoeft zich slechts de achting te herinneren en de algemeene belangstelling, welke hij ondervond in zijne betrekking als hoofdbestuurder der maatschappij: Tot Nut van 't Algemeen. Zijne werkzaamheid in dit opzigt, de invloed, welken hij op deze uitgebreide maatschappij bezat, behooren tot de kenmerkende trekken zoo wel van zijnen tijd, als van zijnen geest. Hij was met hart en ziel sedert meer dan 25 jaren lid van haar algemeen bestuur, en zeker een van die leden, welke hare belangen met den grootsten ijver behartigden, en zich voor haar gaarne moeite en arbeid getroostten. Er is door haar in dien tijd weinig tot stand gebragt, waarin hij niet een werkzaam deel heeft genomen, een deel, waarvan hij het gewigt verhoogde door den bereidvaardigen spoed, met welken hij volbragt, wat hij op zich nam. Zijne verdiensten waren dan ook niet alleen bij zijne medeleden, maar bij de geheele maatschappij erkend en gewaardeerd. Op de jaarlijksche algemeene vergaderingen was dat zigtbaar; met welk eene belangstelling werden daar zijne adviezen ontvangen, en hoe sleepte zijne krachtige, dikwijls onvoorbereide taal daar meermalen de gemoederen mede! Het is in de daad in mijn oog eene benijdbare populariteit, welke hij daar bezat, waar de middelklasse der natie door een aantal afgevaardigden vertegenwoordigd wordt, en waar zijn invloed zich op groote schaal uitbreidde. Er zijn betrekkingen, waar die populariteit meer schittert en de oogen verblindt; maar mij kenmerkt het juist den man, gelijk hij was, wanneer ik bedenk, dat mijn schoonvader dáár den kring zijner bewonderaars vond en krachtig op velen werkte.
Dat deed hij ook in menig opzigt als schrijver; bij al het oorspronkelijke en eigenaardige, dat zijn stijl bezat, en waardoor hij als uit duizenden doorgaans was te her-
{==688==} {>>pagina-aanduiding<<}
kennen, wist hij toch aan dien stijl eene plooibaarheid te geven, waardoor hij zich naar allerlei trant van schrijven kon voegen. Hij had gedurende zijn geheele leven zekere behoefte, om te stellen, om zijne gedachten in woorden op het papier uit te drukken. Als student deed hij dit ter oefening en stelde zich daarbij (misschien te veel voor zijnen eigenaardigen aanleg) vooral den te regt beroemden martinus stuart ten voorbeeld. Toen hij later de gemakkelijkheid ontdekte, waarmede hij zich in zijnen stijl naar den eisch van onderscheidene onderwerpen kon schikken, en zoo wel los en boertend, als ernstig en deftig schrijven kon, gaf dit aanleiding tot veelvuldigen letterarbeid van zeer verschillende soort. Veel daarvan gaf hij met zijnen naam, veel ook zonder naam uit; en van beiden had hij meermalen aangename zelfsvoldoening. Ik zal van zijne: Redevoering van paulus te Athene, en van zijne Leerredenen niet spreken; daarop is van toepassing, wat ik boven heb gezegd; had de dood hem niet verhinderd, om het voornemen ten uitvoer te brengen, nog in de laatste weken van zijn leven opgevat, en uit zijnen grooten voorraad nog eenen bundel ter uitgave gereed te maken, ik geloof, dat zijn roem als prediker er bij zou hebben gewonnen. Nu is dat voornemen geheel onvolvoerd, en ik althans zou huiverig zijn, om deze taak op te vatten, en mijn oordeel over de waarde der te kiezen stukken in de plaats van het zijne te stellen. Zal ik nu eene lijst geven van alles, wat hij geschreven heeft? Ik zou het slechts ten deele kunnen doen, tenzij ik hem ook daar noemde, waar hij zelf zijnen naam meende te moeten verzwijgen. Onder deze laatste werken behoorden een paar romans en een weekblad in spectatorialen trant,
die met belangstelling door het publiek werden ontvangen. Maar ook datgene, wat hij met zijnen naam in het licht gaf, getuigde van de gemakkelijkheid, waarmede hij in allerlei vorm zijne gedachten wist uit te drukken. Een aantal redevoeringen en verhandelingen, hetzij tot eenen bundel vereenigd, hetzij hier en daar in tijdschriften verspreid, was de vrucht der verpligting, die op hem rustte, om

{==689==} {>>pagina-aanduiding<<}
doorgaans jaarlijks eene spreekbeurt in deze of gene maatschappij te vervullen; eene taak, waartoe zijne veelzijdige kennis, misschien ten deele verschuldigd aan zijne vroegere medische opleiding, hem boven anderen in staat stelde; wijsbegeerte en poëzij, geschiedenis en natuurkundige wetenschappen leverden hem beurtelings de onderwerpen op, die hij zich ter behandeling uitkoos, en waarover hij op de hem eigene wijze sprak. Van geheel anderen aard waren een paar zedekundige boeken voor jongelingen en meisjes, of eene bewerking van salomo's Spreuken voor de jeugd; in de beide eersten koos hij een verhaal tot het voertuig, om zijne denkbeelden aangaande onderscheidene punten, opvoeding en wandel betreffende, mede te deelen; in de laatste volgde hij het voorbeeld, door van der palm gegeven, maar rigtte zijn werk bepaaldelijk voor jongelieden in. Ik zou daarbij nog van een aantal verspreide of bijeenverzamelde verhalen, schetsen, gesprekken kunnen spreken, maar wijs liever ten slotte op zijnen Pieter Schijn en zijne Dorpgenooten, een boek in den trant van pestalozzi's Lienhard und Gertrud, en dat, door de maatschappij: Tot Nut van 't Algemeen, met goud bekroond, een sieraad van hare werken uitmaakt, en in ruimen kring zeker gelezen is en nut heeft gesticht.
Deze korte opsomming van een gedeelte der letterkundige werkzaamheid van mijnen schoonvader, waarbij zich in vroegere jaren ook ijverige medewerking voegde aan een onzer geachte beoordeelende tijdschriften, bewijst genoegzaam, dat hij den tijd, die hem van zijne gewone ambtsbezigheden overschoot, vlijtig besteedde. Hij bezat daarbij eene groote vlugheid van werken; vooral, wanneer hij eenmaal de pen op het papier had gezet, stroomden woorden en gedachten hem met zulk eene snelheid toe, dat zijn schrift verraadde, hoe zijne hand de ingevingen van zijnen geest naauwelijks schielijk genoeg had kunnen nederschrijven. Hij was daarbij meermalen in zulk eene zenuwachtige spanning, dat de minste stoornis, het minste gedruisch in de nabijheid van zijne studeerkamer hem hinderlijk was.

{==690==} {>>pagina-aanduiding<<}

Doch als hij dat studeervertrek had verlaten en de avonden in den huiselijken kring doorbragt, dikwijls na vooraf in eene der letterkundige maatschappijen van Amsterdam dezen of genen geleerde of dichter of spreker te hebben gehoord, hoe aangenaam, hoe rijk, hoe afwisselend was dan zijn gezellig onderhoud! Hoe mag ik hier bij eigene ondervinding spreken! Als jong mensch de ouderlijke woning verlatende, om mij voor mijne bestemming voor te bereiden, vond ik als een tweede ouderlijk huis bij den academievriend mijns vaders, en was welhaast door banden van hartelijke toegenegenheid aan allen, door innige liefde aan ééne verbonden. Wat al uren van huiselijk geluk daar gesleten! Het huisgezin was in den volsten bloei; nog waren alle leden vereenigd; jong en oud, ieder bragt het zijne toe, om de gezellige avonduren aangenaam te maken. Dan kwam men zamen in de huishoudkamer; ieder deelde zijne ondervindingen van den dag mede; wat men gehoord en gezien had, gaf stof tot vrolijke en opgeruimde gesprekken; de boeken werden ter zijde geschoven, en de vader des gezins was de ziel van het onderhoud. Hoe rijkelijk gaf hij ons uit den schat zijner kennis, wat ons aangenaam of nuttig zijn kon! Hoe opgeruimd, eenvoudig en natuurlijk verkeerde hij in het midden van het jongere geslacht, dat zich geheel op zijn gemak met hem voelde en hem als een hunner beschouwde! Of hij verhaalde ons van zijne jeugd, of las ons een of ander voor, of zette zich met ons aan het maken van eindrijmen of gelegenheidsstukjes, en had soms met de hem eigene vlugheid de rijmwoorden vijf zes malen gebezigd, voordat wij, trageren van geest, met eene enkele maal gereed waren. Hoe velen met mij herinneren zich die dagen, waarin ook zij, toen jongelieden, dien gelukkigen kring binnentraden, en herdenken met dankbaarheid, hoe ook zij daarin met de eenvoudigste hartelijkheid werden opgenomen!
Wat hij in den huiselijken kring was, dat was swart niet minder in den kring zijner vrienden. Ook daar was de gezellige man, die gaarne en goed en belangrijk praatte,

{==691==} {>>pagina-aanduiding<<}
voor allen de welkome gast, en meermalen werden de uren, oorspronkelijk bestemd, om met den eenen of anderen eenen geliefkoosden schrijver te lezen, ongemerkt in onafgebroken en boeijend gesprek doorgebragt. Het waren ook daar de eenvoudigheid en ongekunsteldheid van zijn karakter, die bij den rijkdom van zijne verkregene kennis, door lektuur dagelijks aangroeijende, en de oorspronkelijkheid zijner denkbeelden zijne beminnelijkheid verhoogden.
Hij zelf genoot daarbij niet het minste; gelijk het hem behoefte was, om op zijne studeerkamer zich dikwijls met stellen bezig te houden, zoo was buiten het boekvertrek gezelligheid zijn lust en zijn leven. Hij was opgeruimd van aard, eenvoudig in zijne begeerten en zijnen smaak, voor ieder genot vatbaar, ligt tevreden. Zijn levensloop was in vele opzigten gelukkig. In zijne loopbaan was hij voorspoedig, en schoon dan niet het voorwerp van de uitbundige toejuiching der menigte, hoogelijk gezien en geacht bij velen, wier oordeel geldig was. Hij was gelukkig gehuwd met eene beminnelijke vrouw, juist voor hem berekend en geschikt, om de huiselijke bemoeijingen op zich te nemen, waarvan hij zich gaarne ontsloeg; hij genoot het voorregt, om haar bijna veertig jaren te mogen bezitten en te zien, dat zijne vier kinderen (een vijfde had een vroegtijdige dood weggerukt) gelukkig tot stand kwamen. Zijne uitwendige omstandigheden gunden hem over het geheel eene voor zijne behoeften onbekrompene ruimte, en zijne gezondheid verhinderde hem doorgaans niet in het matige genot des levens. Hoe zou hij niet dankbaar gesmaakt hebben, wat de Algoede hem schonk, en met Christelijke gelatenheid hebben gedragen, wat ook zijn deel werd van 's werelds leed? Dat laatste deed hij ook, toen in den aanvang van het vorige jaar een onverwachte dood zijne huisvrouw van zijne zijde wegrukte. Maar toch had de schok hem diep getroffen, zwaarder, dan zijne uitwendige kalmte ons deed vermoeden, en weldra begon ook hij te kwijnen. Ruim een jaar namen zijne krachten gestadig af; zijn dienstwerk, door hem verrigt, zoo lang dit eenigzins mogelijk

{==692==} {>>pagina-aanduiding<<}
was, moest, zoo hij nog hoopte voor eenen tijd, worden gestaakt. De zomer en het buitenleven - daarop was zijn vertrouwen op herstelling gevestigd. Het werd teleurgesteld, en met iedere maand, eindelijk met iedere week zag hij duidelijk in, dat hij de oude niet meer zou worden, en dat hij alle plannen op hervatting van zijn werk moest opgeven. Maar ook nog in dezen kwijnenden toestand bleven hem de lust tot het leven en de tevredenheid bij. ‘Mijne taak is afgewerkt,’ zeî hij tegen een' zijner vrienden, ‘maar zoo ik nog wat mag blijven leven, ik zal dankbaar genieten, wat ik nog heb!’ En toen nu het besluit bij hem vaststond, om zijn emeritaat te vragen, hoe kon hij ook toen nog zich verdiepen in plannen, hoe hij zijn leven in den tijd zijner ruste zou inrigten! Het was ten deele de levendigheid zijner verbeelding, die hem daartoe soms als zijns ondanks dwong en hem wel eens deed klagen, dat de geest, niet helder en krachtig genoeg, om zich tot de hoogere dingen te verheffen, zich met de lagere moest bezig houden; ten deele was het de levenslust, die hem tot het laatste toe iedere kleine vreugde, iedere kleine verkwikking, elke betoonde hartelijkheid dankbaar deed genieten en waarderen. En zoo het ons, zijnen kinderen, die zijnen aanstaanden dood duidelijk voorzagen, wel eens moeite kostte, om al die plannen met een opgeruimd gelaat aan te hooren, wij leerden al spoedig inzien, hoe ook in zijne laatste dagen zijn eenvoudig, tevreden, kalm en bedaard karakter zich volkomen gelijk bleef. Toen hij zelf begon te gevoelen, dat hij de hoop ook op gedeeltelijke herstelling moest opgeven, en dat zijn einde met rassche schreden naderde, was hij even bereid, om te sterven, als hij begeerig had geschenen, om nog te blijven leven. ‘Het spijt mij maar,’ zeide hij, ‘dat ik nog onafgedaan moet laten, waar ik mij genoegen van had voorgesteld.’ En hij verzocht zijne jongste dochter, om eenige berigten over
hem zelven op te teekenen, die hij haar wilde dieteren, ‘opdat er na mijn dood iets zijn moge,’ zeide hij, ‘en men geene verkeerde dingen van mij vertelle.’ Hij begon, maar voleindigde niet, wat

{==693==} {>>pagina-aanduiding<<}
ons gelukkig door een vroeger geschrift van zijne hand werd vergoed. Op den zesentwintigsten September ontsliep hij, na eenige uren van benaauwdheid en bewusteloos ademhalen. Vier dagen later bragten wij in stilte zijn overschot op het kerkhof van Sloterdijk ten grave, en meenden in den geest van den eenvoudigen man te handelen, toen wij alle uitwendige staatsie daarbij vermeden en voor de openbare hulde bedankten, die men hem bij zijne begrafenis wilde bewijzen. Voor ons, zijne kinderen, moest daardoor de stille ernst niet worden gestoord. Wat anderen in hem mogten verliezen, wij verloren het meeste, nu hij van ons wegging, die als het middelpunt was, waarom wij allen ons vereenigden. Schoon lang voorbereid op den slag, en niet kunnende wenschen, dat verlenging van leven hem meerder lijden had aangebragt, missen wij hem noode, aan wien wij allen met de dankbaarste liefde waren gehecht, en dien wij nog gaarne in ons midden hadden gehouden. Maar gelijk hij bereid en in vrede henen ging, willen wij niet vergeten, dat wij hem lange tot onze vreugde en ons geluk bezaten.
Mogt deze eenvoudige hulde, hem toegebragt door eenen schoonzoon, die hem lief was, zijner nagedachtenis niet geheel onwaardig zijn!






Verslag van een reisje naar Londen in 1661.

(Medegedeeld door j.p. sprenger van eyk (*).)

Om te weten, hoe landen, steden en volken zich vroeger voordeden, is het lezen van toenmalige reisbeschrijvingen allernuttigst, en zoo wij tevens vernemen, welk onthaal zij bij hare verschijning genoten, kunnen wij er eenigermate naar berekenen, hoe het met de verlichting en beschaving van zoodanig tijdvak geschapen stond.
Uit beide die oogpunten bezien, kwam mij niet onbelangrijk voor het Memoriaal eener Reize naar Londen, ten jare

{==694==} {>>pagina-aanduiding<<}
1661 gedaan door sixtus petri arnoldinus, bijgenaamd de Kleinste, Deurwaarder des Hofs van Friesland, vergezeld van zijne huisvrouw en oudsten zoon, waarvan de zonderlinge opdragt aan de WelEdele, mogende, wijse en hoogh geleerde Heeren, Vaders des Vaderlands, de Heeren Raaden in 't hooge Hof van Friesland, tusschen 't Vlie en de Lauwart, dus aanvangt:

‘Eed'le Moogende Heeren!

Kon ik mijne behoorlijke dankbaarheidt voor de menigvuldige gonsten, mij door UwEdelen betoond, in een vergetelhoeck werpen, ik waande mij erger als de onvernuftige dieren des velds, die, na gewoonte op hunne wijze, hun hoeder en eettrogge buigsame danckbaarheit betoonen. Door de schuldpligt dan aangemaand, vond ik mij bezwaart met het jok van verzuimde danckbaarheit, door 't vriendelijck bewilligen van UEdm. om mijne saaken in Engeland te vereffenen, waar door ik geport werdt mijne Reyse in een Memoriaal aan te teykenen,’ enz.
Dit Memoriaal begint met 28 Julij 1661, toen men met de trekschuit van Leeuwarden naar Harlingen voer, en den volgenden dag met den veerman naar Amsterdam. Uit de aanteekening van dien dag blijkt, dat zij het aan boord niet prettig moeten gehad hebben, want wij lezen: In den veerman komende ben ik gegaan in de kooi, welke ik daags te voren besproken had, en vond daer in een biersteeker van Leeuwarden met sijn vrouw en kinderen. Dezelve onze plaatsen bezet hebbende, raackte ik met deze in woorden, zoodat ons de kooi te klein werdt. (Men zal met leedwezen vernemen, dat, gelijk ons uit meer dan één geval gebleken is, onze Deurwaarder tot de vechtersbazen van dien tijd schijnt behoord te hebben. Zoo aanstonds zullen wij dit weêr te Londen zien.)
Den tweeden Augustus vinden wij hem in onze stad, op den vleugel van de lange pijp, bij de breede marckt. (Dit zal de vaart onder de groote markt door zijn.) Daer zagen wij, schrijft hij, staen Erasmus, hebbende op sijn rechterhant een boeck, dezelve de klock d'uuren van den dagh hoorende slaen, keert t'elkens een bladt om; hij is wel over d'anderhalf hondert jaaren oudt, van groot postuur doch seer swart. Medegesien een steen, dien de Heydenen bij haar vertreck uit Nederlant hebben laten liggen. (Waar de

{==695==} {>>pagina-aanduiding<<}
goede man dit kan opgedaan hebben, betuigen wij niet te weten.)
De vaart naar Helvoet was, door het ongunstige weder, alleronaangenaamst, dat hij op zijne wijze dus beschrijft: Wij waren in perijckel, waeijende de wint uyt den westen hart, de zee uytermaeten verbaesd, siende de baren bij Goeree als huysen hoogh vliegen, oversulcks mij beneffens mijn vrouw de moedt beswijckte, om verder te varen, wenschende den schipper, sampt andere passagiers, een goede reys, welcke met de boot tegens wint aengingen.
Bij Helvoet, waar zij zich een dag of wat, tot dat het weêr bedaarde en de zee effener werd, ophielden, gingen zij het oorlogschip van den Admiraal obdam bezien, sijnde (zoo als hij meldt) in den Oorloghe met den Coningh van Sweden, maghtig geschoten. Het schip werdt overal braaf opgemaeckt, een luytenant met sijn vrouw en kinderen woonden daerop en hielden hun eygen menasie. (Zoo zuinigjes legde men het toen bij onze marine aan, en evenwel wedijverde zij met die der grootste Mogendheden, en betwistte zij deze de opperheerschappij over de zee.) In deselvige plaets, gaat hij voort, wierdt mede gemaeckt een deftige sluys, waer aen nogh maghtig wierde gearbeyt. (Vandaar dan ook vervolgens de naam der plaats Helvoetsluis.) 't Selvige plaetsje leyt niet onvermaeckelijck. De tegenwoordige Coningh van Engelandt in sijn ballinghschap, met sijn moeder en broeder, sijn daer op seeckeren tijd geweest. Hun drie wapens hangen aan malkander voor een herberghe, waerin wij gelogeert waren. (Deze herberg is thans een partieulier woonhuis.)
Den zesden der maand van den Briel gezeild, arriveerden zij den achtsten op den Teems, en den negenden, des morgens ten acht ure, te Londen. Hier huurde hij bij een boekbinder in de Woodstreet een bovenkamer, naar zijne beschrijving, met huysraet wel versien, oock met tapijten behangen, daerop een deftigh ledekant met een goed bed cum annexis, voor ééne gulden, tien stuyvers in de weeck. (Komt er thans eens om!) In den avond, echter, had daar een onaangenaam voorval plaats, naar het ons voorkomt uit een te druk drinken van zijne welkomst gesproten. Ik geraeckte, lezen we, met een jonghman, welcke ook daer vreemt was, in onlust en krakeel, oversulcks wij te samen in een heftigh ghevecht raeckten. De voordeur geopent sijnde, raeckte ik met behulp van mijne vrouw en hare suster

{==696==} {>>pagina-aanduiding<<}

buiten, mijn soontje bij de handt. Uyt het huys sijnde doolden wij in de duysternis omtrent twee uyren om, soekende een herberghe, doch vermids manquement van spraecke geen kunnende vinden, eyndelijck echter een vindende, klopte aen, maer wierdt met een stock van de deure ghejaeght. Noch een weynigh al pruttelende en soeckende sijn wij geraeckt in een braderij, eyschende wat eten. 't Selve ontfangen hebbende, onderlagh de kock ons weder wegh te jaghen, doch door groot bidden sijn wij tegen dancks van de kock, doch met consent van sijn vrouw, des nachts in huys gebleven, maer des morgens omtrent vijf uijren ben ick met mijn soontje weder geraeckt bij mijn vrouw.
Wonderlijk zijn de beschrijvingen van 't geen onze reiziger te Londen in de St. Paulus-kerk, Westminster-Hall en elders zag. Wij kiezen daaruit het volgende: Den elfden, schrijft hij, sijn wij in de St. Pauwls kerck gheweest en zagen twee pastoors te gelijck prediken, de een onder, de andere boven, op één uur, staende recht onder elkander, hebbende ieder bij duizenden van menschen in 't ghehoor. De bovenste kerck uyt sijnde, reedt de Lord Majoor op een kostelijck graauw paerd, dat met een root kleedt behangen was, overal tot bij den grond hangende, sijnde het kleedt van boven tot beneden met gouden platen beset, hebbende om sijn hals een vreeselijcken gouden kettingh, naer mijn oordeel wel waerdigh vijfentwintig duizend guldens. Achter hem nogh twee met paerden, oock met kleeden, doch soo kostelijck niet, sijnde dezelve versien van eene groote suite volks rondom hem.
Den volgenden dag Westminster-Hall bezoekende, stond daar het hoofd van cromwell op een ongeschilde spar, en aan den voorgevel meer dan één hoofd van zijne complicen. Men was toen nog bezig met een zevendaagsche executie der zoodanigen, (elken dag twee) die hij omstandig verhaalt, maar waarvan de menschelijkheid gruwt. Laat ons liever een koninklijk diner door hem hooren beschrijven: Den veertienden, schrijft hij, heb ik de Coningh, beneffens sijn broeder Ducq de Jorck en desselfs Hartoginne sien eten, sittende den Coningh op een uytermaten heerlijcke, kostelijcke stoel, met gout geborduurt. Den Coningh diende de Hartoginne statelijk voor, achter hem hongh een kostelijck tapeet, waerop sijn wapen onuitspreeckelijck kostelijck geborduurt was. Voor de tafel was gescheert een heckjen met

{==697==} {>>pagina-aanduiding<<}

tralien, (binnen het heckjen was de vloer twee trappen hoogher als de andere) in 't selvige stonden een groote menighte van menschen, kostelijck gekleet (niet minder als Edellieden, Baronnen, Graven ende andere groote personagien), het eten wierdt met gedeckte schotelen in silver, door sestien Hellebaardieren achter malkander in ordere aan 't heckjen gebracht. Deselvige daer voorkomende, vielen op ééne knie en werdt door een Grave een voor een afghenomen en op taeffel in ordere ghestelt. De Hellebaardiers hadden aen roode rockjens van laacken, onder met plooijen, de mouwen gelijck, waarop achter ende voor des Coninghs wapens gantsch kostelijck geborduurt stonden. De rockjens waren wel kostelijck, maer onfatsoenelijck sittende, de spijse ende bancquet was uytermate kostelijck en deftigh, de dranck werdt den Coningh in gedeckte kelcken gelanght en eerst bij den schenktafel met silver en goudt, sampt kostelijcke christallijne glasen versien, het gheheele volck in de zale, waren hare hoofden van hoeden ontbloot. Den Coningh ende sijn broeder saten alleenigh met gedeckte hoofden. Het gebedt voor en na den maaltijt wierdt ghedaen door een ouden Bisschop, sijnde kleyn van postuur ende swart van aanghesichte; den Bisschop hebbende bij den Coningh al in dienst gheweest, was in 't wit behangen; 't ghebet doende, viel hij op de eene knie. Den Coningh hadde een swart sijden kleet aen, de mouwen waren getaljardeerd ofte aan riemen gesneden. Ook hadt hij op sijn hoedt een ongemeene kostelijcke pacquet pluymen en aan de handt een diamant ringh van vreeselijcke
groote. Na het gebedt wiesch hij sijne handen, beneffens sijn broeder en desselfs Hartoginne in een gouden lampet, de gieter was ook van goudt, sijnde vreeselijck groot en kostelijck uitgehouwen.
Toen het lampet van de taefel kwam gingh daar achter een Heer. Ik aen het heckjen naest de deur staende, sijnde ijverigh aan het stellen van het gesiene, seyde die Heer met een harde stemme: wat doeje daar? tastende terstondt nae mijne handt, waer ik mijne notulen in hadde, nemende haar uyt mijne handen. Ick van angst, wegens d'onverwachte ontmoetinge, liet de penne vallen. Den Heer gingh met het papier de deur in, alwaar de Coningh ingegaan was. Ick beneffens d'andere volkeren wilde vertrekken, maer wierde door vier Hellebaardieren beset, ende ick moest staen. De Heer omtrent een quartier wegh gheweest heb-
{==698==} {>>pagina-aanduiding<<}

bende, quam weder, gevende mij courtoselijk (dat zal zijn hoffelijk) mijn papier over, gingh met mij aen de schenktafel; aldaer sijnde, liet mij, beneffens mijn soon, ons handen uyt het lampet wasschen. Dat gedaen sijnde, ontfingh ick een romer wijn met bancquet, daerna wierde mij vereert des Coninghs schilderije. (Denkelijk Z.M. portret.)
Breedvoerig is onze arnoldinus in al wat den Koning en zijn Hof betreft. Z.M. schijnt veel van het incognito gehouden te hebben, dat wel eens aanleiding gaf tot rare avontuurtjes, die wij liefst, om de kieschheid niet te kwetsen, overslaan. Maar met die zucht des Konings naar het incognito was in strijd, wat onze reiziger van St. James-Park meldt, waarin, zegt hij, zijne Majesteit niet langh verleden heeft laten graven een grooten vijver, sijnde onghemeen langh en voorsien met allerhande swemmende gevogelte, waarin ook de Coningh bij goed weder menigmaal swemt. (NB. een Koning van Engeland te water, in het midden van zwanen, ganzen en eenden; voorwaar eene zonderlinge vertooning!)
Grappig is ook zijne beschrijving van den Kouinklijken schouwburg. Ick ben, zoo verhaalt hij, geweest in het spel ofte Comediehuys van den Coningh, en heb een heerlijcke vrijagie comedie gesien; de kleedinghe was uyttermaten kostelijck en deftigh, 't huys van binnen heerlijck opghemaeckt; recht over 's Coninghs kamerken (loge) stondt cierlijck desselfs wapen geschildert. In 't huys stonden twaalf kamerkens, voor ieder moest men, als daer gespeelt wierdt, betalen twaelf, thien, acht of zes carolieguldens, welcke het minste was en dat voor twee personen. Op de bancken ses, vijf, vier, drie, twee, sijnde een schellingh de minste prijs. De comedianten waren vast en moedigh in 't speelen en spreeken. Daer uytkomende stont voor de deur ende in de straet ongeveerlijck hondert karossen; t' huys komende en in mijn sack tastende, bevon ick, dat de buydelsnijders mij mijn horologie hadden afgeleent, vreesende dat deselve te Leeuwarden in Friesland niet zullen overkomen, om het mij weer te brengen - Patientie!
Zietdaar eenige proeven uit dit reisje, waaruit men genoeg tot het overige zal kunnen besluiten. Van den terugtogt alleen dit nog. Het gezelschap had uit Engeland tot Texel een vermakelijk logis, daar onder anderen bij het middagmaal twee trompetten en een keteltrom (zoo wat de

{==699==} {>>pagina-aanduiding<<}
muzijk van een Jan Klaassen-spel) zich lieten hooren. Met hun drieën betaalden zij voor het een en ander te zamen in het geheel tien gulden. 's Avonds van den 28sten Augustus te Leeuwarden gearriveerd, schreef arnoldinus den volgenden dag: Godt almachtig in den hooghsten hemel sij van harten danck, ik ben in mijn huys en op mijn bedt geweest.

Wat nu het onthaal betreft, dat dit Memoriaal genoot: wel schijnt uit het voorberigt te blijken, dat de schrijver knorrig op zulken geweest is, die hem uitlachten. Soo sij kunnen, schrijft hij, moeten sij het maar beter maecken. Doch zijn geschrift werd zelfs herdrukt, en de opdragt der nieuwe uitgave door het Hof van Friesland gratieuselijk aangenomen. Daarenboven wedijverden verscheidene dichters, om den lof van arnoldinus in het Hollandsch en Boerenfriesch te bezingen; ja een hunner zwaaide hem toe:

Vaar voort, zoo zal de Teems uw vlijt 
Heel Londen door en door verkonden, 
En u doen leeven, na uw tijd, 
Door hondert duysend koopren monden. 

Wat dunkt u? Zouden de mannen van den achteruitgang, bij het lezen of hooren er van, ons nog toeroepen:

O, dat was eerst een tijd! Die tijd is ons zoo lief. 
Niets, dat bij 't oude haalt. Wij zijn conservatief. 


Herinneringen eener reis van een Duitsch officier in Engelsche dienst.

Meestal zoekt elk, die naar een vreemd en door hem nooit bezocht land wil vertrekken, eenige berigten daarover in te winnen, alvorens hij die reis aanvaardt. Hij dan, wiens bestemming hem naar Indië roept, heeft veelal zoo veel van de verschrikkelijke dieren, slangen en ander vergiftig ongedierte, gehoord, dat hij vreest, geenen stap te zullen doen, zonder het een of ander op zijnen weg te vinden. En wanneer nu de aldaar gezetenen opmerken, dat de nieuw aangekomene, of Griffioen, zoo als men hem noemt, voor verschrikkende indrukken vatbaar is, dan wor-
{==700==} {>>pagina-aanduiding<<}
den hem de dolste dingen verhaald; want, volgens een oud gebruik, rekent men zich bevoegd te zijn, om, gedurende het eerste jaar, allerlei kleine potsen met hem te spelen. De tooneelen, welke hierdoor veroorzaakt worden, zijn dikwerf zeer lachverwekkend; altijd echter is daarvoor gezorgd, dat de grap niet te verre gedreven worde.
Het gekwak der langs de muren der kamers rondloopende kleine onschadelijke hagedissen jaagt den nieuw aangekomene des nachts dikwijls eenen schrik aan; voorzigtig stapt hij over de gebaandste wegen, rondziende, of niet hier of daar eene brilslang met haren doodelijken tand op hem loert; of niet een olifant, een buffel, beer of tijger plotseling uit het bosch zal opdagen. Linnen, kleederen en laarzen worden, vóór het gebruik, zorgvuldig onderzocht, of niet een schorpioen of duizendbeen daarin zijn verblijf hebbe gekozen en hem kunne beschadigen; en, vóór het slapen gaan, wordt het bed met een' langen stok gebeukt en onderzocht, om de ingeslopene slang te ontdekken. Deze benaauwdheid verdwijnt echter na eenigen tijd, en wordt bij velen eindelijk door eene geheele zorgeloosheid vervangen. In de woelige steden, en in de van Europeërs bewoonde en zindelijk gehoudene huizen, is ook altijd minder te vreezen, dan op het land en in gebouwen, die misschien onbewoond zijn geweest. Daar is het allezins te raden, voorzigtig te zijn, en vooral de algemeen heerschende gewoonte, om des nachts licht in de slaapkamer te laten branden, niet te verwaarloozen; want, hoewel men door zulk een licht ook niet voor het gevaar beveiligd wordt, om van het een of ander venijnig dier gebeten te worden, zoo kan het toch daartoe dienen, om, wanneer zulks gebeurd ware, door kennis van den vijand het aanwezig gevaar nader te leeren kennen, en door het gebruik van gepaste middelen de misschien nadeelige gevolgen te voorkomen. Een jong officier, die dit gebruik verzuimd had, omdat hij in eene verlichte kamer niet konde slapen, werd eens waarschijnlijk van een duizendbeen gebeten; toen men eindelijk licht bragt en van dit ongedierte niets meer kon ontdekken, kwelde hij zich eenige uren lang met de gedachte, dat die wonde welligt van eene slang kwame en doodelijk ware; het gevolg bewees, dat dit gelukkiglijk niet het geval was.
Gedurende mijn veeljarig verblijf in Indië ben ik nooit op deze wijze gekwetst, hoewel ik vele malen aan het ge-
{==701==} {>>pagina-aanduiding<<}
vaar blootgesteld was. Men ontdekt dit gevaar met eene geringe oplettendheid, en ook vroeg genoeg, om hetzelve te kunnen ontgaan. Het onaangenaamste is, wanneer men des nachts door ongebaande streken de ronde moet gaan, omdat men, noch door gedruisch noch door eenen vooruitgedragen brandend hout, welke digt bij de aarde moet gedragen en gezwaaid worden, de slangen uit het gras kan opjagen. Ik heb dikwijls van eene zoogenoemde whip-snake of zweepslang gehoord, welke groenachtig van klcur, en in lengte en dunheid gelijk aan het snoer eener zweep zou zijn. Deze, zegt men, hangt in de struiken, schiet den voorbijganger naar de oogen, en haar beet veroorzaakt eenen onmiddellijken dood. Ik zelf zag haar nooit; maar door eenen Indiaan werd mij in het bosch wel eens een worm vertoond, van de grootte en dikte eens langen vingers en van eene bruine kleur, welke, naar zijn zeggen, aan beide zijden een hoofd hebbe, en wiens beet aanstonds doodelijk zij. Ik bezag dit gewormte naauwkeurig; maar van die hoofden kon ik niets ontdekken, want beide einden waren eveneens; mijn bediende, die mij verzelde, hield zich, met blijken van ontzetting, op eenigen afstand. Van alle venijnige dieren, schorpioenen, duizendbeenen en zulk ongedierte uitgezonderd, wordt de brilslang het meest gevonden; nadert men haar, dan hoort men een sissend geluid, en zij verheft het hoofd en een gedeelte des ligchaams van de aarde, waarbij zij op haar' kop eene huid ontvouwt, welke de gedaante van eene bril vertoont. Haar beet is doodelijk; maar de Indianen weten haar zoo behendig te vangen, en haar dan de giftklier te ontnemen, dat zij geheel onschadelijk wordt. De Indiaansche goochelaars hebben somtijds vele zulke slangen in een korf, laten dezelve zien, en blazen daarbij op een klein
fluitje, waarop zich deze dieren dan in de hoogte heffen en heên en weêr bewegen.
Een soldaat, die eens des avonds te veel arak gedronken had, en die het in zijne tent te warm vond, verliet dezelve, en legde zich, ongekleed als hij was, achter een struik neder. Des morgens werd hij door voorbijgangers ontdekt; maar tevens ontwaarde men eene groote brilslang, welke gedurende zijnen slaap op hem gekropen was, en op zijne naakte borst te zamen gerold lag. Uit de onbewegelijke houding van den soldaat besloot men, dat hij dood was, tot dat men uit eene geringe beweging der handen en voeten het tegendeel,

{==702==} {>>pagina-aanduiding<<}
en te regt daaruit opmaakte, dat hij, uit vrees van bij de geringste poging door dien boezemvriend gebeten te worden, zich zoo rustig hield. Niemand wilde het wagen, om de slang, welke zorgeloos op hare warme rustplaats lag, met eenen stok te dooden, omdat zij misschien dan nog in het laatste oogenblik zou kunnen bijten. Eindelijk kwam men op den inval, om de struik, achter welke zij lagen, in brand te steken, en daar het loof zeer droog was, gelukte het eindelijk ook, om de slang, welke men aan de andere zijde den aftogt vrijliet, door de toenemende hitte te verjagen, zonder dat zij den soldaat beschadigde, die haar tot nu toe als 't ware tot waarborg tegen beleediging gediend had. Zij kwam echter niet verre, daar zij aanstonds van alle zijden gesteenigd en doodgeslagen werd. De soldaat, van zijnen doodsangst bevrijd, zwoer in het eerste oogenblik, nooit weder arak te willen drinken, en heeft zijnen eed ook woordelijk gestand gedaan, want toen na eenigen tijd de verleiding daartoe al te groot voor hem werd, brokkelde hij brood op een bord, goot den arak daarop, en at deze soep met een lepel.
De Rajah-, Konings- of reuzenslang, welke wel niet venijnig, maar toch van wege hare verbazende grootte en kracht verschrikkelijk is, vindt men slechts in de digtste bosschen in het binnenste des lands. De beschrijvingen, die men van haar geeft, zijn echter dikwerf overdreven. Men verhaalt, een Hollandsch deserteur was eens in de bosschen gevlugt, en had, om uit te rusten, zich op een' dikken, langen boomstam nedergezet; maar, toen hij eenige beweging waarnam, had hij den vermeenden stam nader onderzocht en tot zijne verbazing gezien, dat het eene oververzadigde reuzenslang was, waarop hij spoedig de vlugt had genomen. Eene kleiner soort derzelven, de rotsslang, welke insgelijks niet venijnig is, wordt somtijds door Indiaansche goochelaars vertoond, welke haar, als een koord zamengerold, om den hals dragen. Een mijner vrienden, die eene kleine menagerie hield, had onder anderen zulk eene zeer makke rotsslang, van 12 voeten lang en de dikte eens arms, welke, wanneer de deur van hare kooi was opengebleven, somtijds een bezoek in het woonvertrek deed, en zich dan geduldig weder naar buiten liet slepen. Tot voedsel kreeg zij, van tijd tot tijd, een speenvarken of een hoen, welke zij met haar ligchaam omwrong en dood drukte, dan met haar speeksel overdekte en verslond.

{==703==} {>>pagina-aanduiding<<}

Dat de slangen, door haar gezigt, de dieren als 't ware kunnen betooveren, zoo als eenigen zeggen, schijnt mij toe, zoo veel ik konde waarnemen, nog niet bewezen te zijn; maar dat zij zelfs op menschen die uitwerking kunnen hebben, kan men alleen uit zucht voor het wonderbare gelooven. Misschien wordt een mensch, die zich onverwachts in de nabijheid van eene gevaarlijke slang bevindt, door den plotselingen schrik verlamd; hij ga echter maar met het voornemen, om haar te vernietigen, naar haren hem bekenden schuilhoek, dan zal hij geene betoovering ontwaren, hoewel zij hem aangrijnst. Of de ratelslang eene uitzondering maakt, weet ik er niet, daar ik nooit eene gezien heb, dan in Engeland in eene kooi, en in dezen toestand gevoelde zich niemand betooverd, die haar naderde, hoewel zij niet minder gevaarlijk was dan in het vrije leven; want een metselaarsknecht moest zijne vermetelheid, om den maatstok, waarmede hij haar gesard had en die in de kooi gevallen was, met zijne hand weder daaruit te nemen, met het leven boeten.
Om de wonden van venijnige dieren te genezen, wasschen velen dezelve met brandewijn, waarin allerlei venijnig ongedierte geworpen en verdronken is, welk laatste een verzinsel is van het bijgeloof. De beet van gevaarlijke slangen vereischt eene andere handelwijze, welke toch meestal zeer twijfelachtig blijft. Een oude en ervaren Bramin verkocht aan eenigen van ons een middel, hetwelk den roem genoot groote geneeskrachten te bezitten, en eenige gelukkige genezingen, in zulke omstandigheden, te hebben bevorderd. Het bestond, zoo ik niet dwale, uit vlugtig alcali en kruiden.

Anecdote uit Weber's leven.

Deze groote componist kwam eens op den zonderlingen inval, om zich voor dood uit te geven. De aanleiding daartoe was de volgende:
Ofschoon nog jong, bekleedde weber toch reeds eenen uitstekenden rang onder de groote meesters der kunst in zijn vaderland en in zijnen tijd. Zijn naam was uiterst populair, en zijne met den stempel van het genie gekenmerkte werken hadden hem de bewondering der eerste muzijkkenners in Europa verworven. Gelijk het echter gewoonlijk

{==704==} {>>pagina-aanduiding<<}
gebcurt, hoe hooger zijn roem geklommen was, des te meer stond hij bloot voor de wangunst der middelmatigheid. Weber was uiterst teêrgevoelig voor de aanvallen der kritiek, en, ofschoon hij zich het voorkomen gaf met zijne benijders te spotten, zag hij echter niet zonder eene geheime smart en diepe verontwaardiging zijne meerderheid als kunstenaar in twijfel getrokken. Elk schotschrift van den armzaligsten feuilletonist was voor hem eene foltering, en de steken der gemeenste litterarische wesp ontroofden hem zijne nachtrust. Hoe ligtgeraakt hij ondertusschen ook zijn mogt, was het hem toch eindelijk gelukt, de zwermen van onbeduidende vitters, wier onbekwaamheid, om muzikale kunstwerken met juistheid te beoordeelen, algemeen erkend was, te verachten. Nog slechts één criticus bleef voor hem een voorwerp van schrik. Dit was een zekere muller, die de theater-beoordeelingen in de Leipziger courant schreef. De uitspraken van dezen muller genoten een aanmerkelijk gezag, niet alleen onder de kunstkenners, maar ook onder de kunstoefenaars zelven. In meer dan één opzigt verdienden zij zulks ook, want de criticus muntte boven het meerendeel zijner ambtsbroeders op eene zeer gunstige wijs uit, zoo al niet in wellevendheid van vorm, dan toch door zijn talent als schrijver en de strekking zijner aanmerkingen over muzikale onderwerpen; maar nevens deze goede eigenschappen stond een zeer leelijk gebrek, dat den glans daarvan verdonkerde: Muller dreef nu en dan zijne gestrengheid tot volstrekte onregtvaardigheid; bijtend satyriek, schepte hij er vermaak in, de schitterendste namen onder zijne tijdgenooten als met de tanden vaneen te scheuren, en weber voelde bijzonder smartelijk de wonden der vergiftigde pijlen, welke hij op hem geschoten had, om de jaloezij van den een' of anderen naauwelijks bekenden componist te believen, die den bijval,
door den voortreffelijken maëstro gewonnen, niet verdragen kon.
Onophoudelijk door dezen onvermoeiden bezwalker van zijnen roem bestreden, zag weber geenen weg, om zijne aanvallen te ontkomen. Door middel der drukpers met gelijke wapenen tegen hem op te treden, was eenen kampstrijd te beginnen, die voor den grooten toonkunstenaar van geene vrucht kon zijn. Daarenboven zou zulks de erkentenis geweest zijn, dat hij zich gekwetst gevoelde. Het middel te bezigen, dat bij anderen onwederstaanbaar geweest zou

{==705==} {>>pagina-aanduiding<<}
zijn, te weten den Cerberus iets in den muil te werpen, was mede onuitvoerlijk, want muller gold voor eenen onomkoopbaren criticus. Uit deze zijne verlegenheid hielp weber zich op volgende wijze:
Terwijl hij eenige dagen lang op een niet verre van Munchen gelegen dorp vertoefde, zond hij aan de voornaamste Duitsche couranten een met vele bijzonderheden omkleed berigt van zijnen dood. Niemand twijfelde aan de waarheid der tijding; de dagbladen namen het verhaal op, en voegden er eene hoogdravende levensbeschrijving van weber bij. Onder alle bladen muntte echter geen door zijne geestdrift zoo zeer uit als de Leipziger courant. Het in dit dagpapier geplaatste artikel was door muller zelv' geschreven en door hem onderteekend; welke voormalige berisper, door het vroege afsterven van den maëstro ontwapend en nu geene drijfveer meer hebbende om hem aan te grijpen, den voortreffelijken kunstenaar, dien hij den vorst der Duitsche componisten noemde, eindelijk regt liet wedervaren.
Weinige dagen daarna deed weber het gerucht van zijnen dood weêrspreken, en kwam zelf naar Leipzig, om allen twijfel daaromtrent te doen ophouden. Hoe grootelijks muller door de tijding zijner opstanding in verlegenheid geraakte, laat zich ligt begrijpen. Hij zag zich thans aan den door hem toegezwaaiden lof geboeid, en met geene mogelijkheid kon hij aan het intrekken der in zoo volstrekt stellige bewoordingen gedane uitspraak denken. Hij koos zijne partij als een man van verstand. Zijn gispen en vitten hield geheel en al op, en toen de Freischütz voor de eerste maal ten tooneele gevoerd werd, was hij onder de ijverigste bewonderaars van dit meesterstuk.

Napoleon als jager.

Napoleon, die met schietgeweer, in de handen van anderen, zoo goed wist om te gaan, was zelf de slechtste scherpschutter van zijne gansche armee. Nam hij een' snaphaan in de hand, zoo kon hij op dertig pas geen' os treffen. Desniettemin ging hij vlijtig op de jagt, niet omdat hij daarin bijzonder vermaak schiep, maar omdat hij het als eene koninklijke uitspanning beschouwde, en ook omdat hij deze beweging heilzaam voor zijne gezondheid achtte. Hij

{==706==} {>>pagina-aanduiding<<}
galoppeerde er onverdroten op los, en zijne jagers moesten het dier vervolgen. Het eenige, waar hij genoegen in vond, was bij het zoogenaamde hallali tegenwoordig te zijn. Op zekeren dag, bij Fontainebleau, zette zich het hert tegen de honden in verdediging, terwijl slechts eenige jagers in de nabijheid waren; noch de Keizer noch iemand dergenen, die hem onmiddellijk verzelden, was in staat geweest de jagt te volgen. Reeds waren verscheidene honden door het hert verminkt, en de jagers bevonden zich in niet geringe verlegenheid. Doodden zij het hert, zoo zou misschien de Keizer daarmede niet tevreden zijn; lieten zij de honden dooden, zoo stelden zij zich bloot, om door den opperjagermeester gestraft te worden. ‘Hebt gij den Keizer ook gezien? Waar is de Keizer?’ vroeg de een den ander. ‘De Keizer is weg,’ antwoordde een uit den hoop; ‘ik heb hem naar den kant van Fontainebleau zien galopperen.’ Nu besloot de oudste der jagers het hert af te maken; maar naauwelijks was dit gebeurd, of men zag aan het eind van eene der lange lanen een hoopje lieden te paard. ‘Ach hemel,’ riep er een, ‘wij zijn verloren! Daar komt de Keizer met zijn gevolg.’ - ‘Ba!’ riep de oude jager, ‘hij heeft van ons doen toch geen verstand, en al weet hij ook van menige dingen veel meer dan ik, hier zal ik hem toch foppen.’ Met deze woorden sprong hij het hout in, sneed twee sterke vorkstokken af, en stutte daarmede het hert, dat het er uitzag alsof het nog leefde. De honden omgaven blaffend het doode dier, en napoleon verscheen. Hij steeg van het paard, greep eene buks, en schoot - den besten hond uit den hoop dood. ‘Sire, het hert is geveld!’ berigtte de jager. ‘Dat behoefdet gij mij niet eens te zeggen,’ hernam napoleon, zeer tevreden met zijne behendigheid, steeg te
paard, en reed naar Fontainebleau terug.

Anecdote van Pestalozzi.

Op zekeren dag begaf zich pestalozzi, ongekamd, ongeschoren, in kleederen vol stof en met over de enkels nederhangende kousen, naar de bruiloft eener nicht aan het Zuricher meer. Het nichtje schrikte over het zoo weinig passende bruiloftsgewaad van haren beroemden neef. De ver-
{==707==} {>>pagina-aanduiding<<}
wanten staken de hoofden bij elkander, en nu kwam de bruid den neef verzoeken, de goedheid te willen hebben, den bediende een oogenblik in zijne kamer te volgen, waar schoon linnen en kousen reeds voor hem gereed lagen, en waar ook binnen weinige minuten de barbier verschijnen zou, om hem van zijnen baard te bevrijden. Pestalozzi zweeg, en begaf zich, zonder tegensporrelen, naar het hem aangewezen vertrek, waar de barbier hem weldra opzocht... doch zonder hem te vinden. Hij was verdwenen, en vrienden, welke men hem achterna zond, poogden vruchteloos hem in te halen, want pestalozzi was een voortreffelijk voetganger. Ondertusschen was, reeds vóór dit geval, juist wegens zijne verwaarloosde kleeding, pestalozzi twee malen door de policie als vagebond opgeligt en slechts door de tusschenkomst van bekenden verlost geworden. (*)

Tegenwoordigheid van geest.

Onlangs ging te Pesth, in Hongarije, een sterk jong mensch, des avonds zeer laat, door eene afgelegene straat in de Josephstad. Eensklaps hoort hij achter zich zachtkens fluiten, en nevens hem heen sluipt in den donker een kerel van verdacht voorkomen, bij wien zich terstond daarop een tweede voegt, dien onze jonge man reeds aan den ingang der straat had opgemerkt. Dat deze twee niets goeds in den zin hadden, begrijpt hij maar al te wel, en begint nu een weinig sterker door te stappen. De twee vervolgers doen het ook. Thans blijft hem geen twijfel meer, of de schavuiten willen hem te lijf. Met kort beraad blijft hij staan, en, toen zij hem hierop weldra nabij zijn, keert hij zich plotseling om, springt op hen toe, en roept met donderende stem: ‘Hier je geld!’ Verbluft staan de beide schelmen roerloos, want zoo iets was hun in de dievenpraktijk nog nimmer voorgekomen. Eer zij zich kunnen herstellen, heeft hij den eenen met gebalde vuist een' zoo zwaren slag in het aangezigt gegeven, dat hij duizelend op den grond

{==708==} {>>pagina-aanduiding<<}
stort, en nu neemt de ander ijlings de vlugt. Waarschijnlijk redde den jongen held slechts zijne tegenwoordigheid van geest.

Abd-el-Kader te Parijs.

Het Londensche blad Punch onthaalt, ter gelegenheid van eene der menigvuldige teleurstellingen, welke de befaamde Emir Abd-el-Kader zijne vervolgers doet ondervinden, zijne lezers op den volgenden bijtenden spot: ‘Parijsche bladen melden, dat er aan eene nieuwe straat de naam van Rue d'Isli gegeven geworden is. Wij raden onzen bedrijvigen naburen, de eerstvolgende nieuwe straat Rue d' Abd-el-Kader te doopen. Dit is, gelooven wij, het eenige middel, den stouten Arabier ooit eenmaal in de straten van Parijs te zien.’

De belangrijkheid is betrekkelijk.

Onlangs voerde een Parijzer advocaat, voor den President seguier, een pleidooi, dat geen eind scheen te willen nemen. De President hoorde hem geduldig aan, niet zoo de advocaat der tegenpartij, die aanmerkte ‘dat het voor eene zoo onbeduidende zaak wat te veel woorden waren.’ Het geschil liep namelijk over een' waterput, welken twee naast elkander wonende wijnkoopers elkander betwisteden. ‘Een waterput,’ dus viel de President den aanmerkingmaker in de rede, ‘is geen onbeduidende zaak voor eenen wijnkooper.’

Zonderlinge plaatsvervanging.

In zekere landstreek van Noord-Amerika doodde een smid eenen Indiaan. De verwanten van dezen laatsten vorderden nu, dat de smid hun uitgeleverd zou worden. Langen tijd raadpleegde de regering hierover, en gaf eindelijk het volgende antwoord: ‘Den smid kunnen wij u niet uitleveren, want wij bezitten er slechts éénen; maar wij hebben twee kleêrmakers, en van dezen is er een tot uw dienst.’






{==709==} {>>pagina-aanduiding<<}

Mengelwerk.

Verhandeling over de eischen der kunst,

door Mr. J. van Lennep. (*)

Er is vroeger van deze plaats gesproken over de verplichtingen van het Publiek jegens de Kunstenaars, en in een volgend jaar over die van de Kunstenaars jegens het Publiek. Ik wil thands spreken over de verplichtingen van beide jegens de Kunst.
Vooraf moet ik u waarschuwen, dat, wanneer ik van het Publiek spreek, ik deze uitdrukking opvat in haren ruimsten zin: dat ik daarmede zoo wel de Hooge Regeering, als de Lagere Besturen versta, zoowel de ingezetenen, te samen genomen als de byzondere personen: Voorts dat, wanneer ik van de Kunst gewaag, ik niet bepaald eenig Kunstvak voor oogen heb, maar my die van omhoog gedaalde kracht voorstel, welke den menschelijken geest bezielt, bewerktuigt en veredelt, en de stervelingen begiftigt met een deel van dat scheppingsvermogen, hetwelk, in zijne volheid, alleen den Schepper behoort: die kracht, welke, in den boezem der davids en homeeren neêrgedaald, hen aandreef, hun gevoel in verheven zangen uit te storten: die kracht, welke betooverende harmoniën in het brein der mozarts en webers ontkiemen deed: die kracht, welke praxiteles als rafaël, palladio als cellini, rubbens als houbraken in staat stelde, die grootsche meesterstukken aan 't licht te brengen, waar eeuw na eeuw den tol harer bewondering aan betaalden.
Het is waar, de plaats, waar ik spreek, zoowel als de

{==710==} {>>pagina-aanduiding<<}
grenzen, welke ik my heb voorgesteld, zullen my noodzaken, meer byzonder te doelen op die werking der Kunst, waardoor zy in aanschouwelijke vormen tot onze oogen spreekt; maar zoo naauw is de band, welke hare verschillende werkingen verbindt, dat geene daarvan in mijn betoog geheel zal zijn uitgesloten, en dat, zoo lang de door my gebezigde uitdrukkingen algemeen zijn, ook de toepassing dit wezen zal.
Wat nu vordert de Kunst, in hare hooge beteekenis beschouwd, zoo van het Publiek als van de kunstenaars? - Deze vraag kan met één woord worden beantwoord. Zy vordert eerdienst.
Gy verstaat my, vertrouw ik. Geenszins verlang ik, dat wy, dienaren van éénen God, op het voetspoor dier oude volkeren, by welke het kunstgevoel het meest ontwikkeld was, tempels aan de Kunst opbouwen, en reukwerken op hare altaren zouden offeren; neen, maar de Eerdienst, haar verschuldigd, besta daarin, dat men aan hare eischen voldoe, de grenzen van haar rijk meer en meer poge uit te breiden, alles wegruime en weere, wat haren heilzamen invloed zoude kunnen belemmeren, haar, in één woord, die hulde toebrenge, welkè men aan haren hemelschen oorsprong verschuldigd is.
Ik geloof niet, dat, ik in dezen aan de Kunst gewijden kring, beschuldigd zal worden, haar een te hoogen rang toe te kennen. Maar mijne woorden mochten ook daar buiten vernomen worden, daar buiten, waar zoo velen gewoon zijn, de Kunst niet anders te beschouwen dan als een aangename beuzelaarster, aan welke men nu en dan, wanneer de overige plaatsen bezet zijn, een klein en nederig hoekjen in wil ruimen, doch zich wel wachten zal, een eergestoelte aan te bieden. Voor dezulken betaamt het, dat ik mijn gevoelen rechtvaardig.
Ook de meest stoffelijke, de meest aan zingenot overgegeven mensch, zal niet durven tegenspreken, dat de onsterfelijke ziel boven het vergankbare lichaam verheven is en dat, diensvolgens ook, oneindig hoogere waarde moet gehecht worden aan al wat de ziel verlichten, beschaven,

{==711==} {>>pagina-aanduiding<<}
veredelen, volmaken kan, dan aan hetgene alleen strekt tot voldoening van louter dierlijke behoefte, tot verfijning zelfs van louter stoffelijke genietingen. - Misschien echter zal hy, in zijne onmacht om de voortreffelijkheid der verstandelijke en zedelijke genietingen te bestrijden, tot een ander wapen de toevlucht nemen, en, my schijnbaar toevallende, op eenmaal beweeren, dat, tot bevordering van zedelijk geluk, de Godsdienst genoegzaam is, en dat het heiligschennis ware, de Kunst met haar op ééne lijn te plaatsen. Licht waant hy, door deze schoonschijnende tegenwerping my terug te doen deinzen, uit vreeze van my op een te glibberig terrein te begeven, waar de minste zijstap my gevaar zou doen loopen van verketterd, althands voor hoogst onrechtzinnig gehouden te worden. - En echter schroom ik niet, de bedenking te wederleggen. - Vooraf slechts eene vraag. Het is ongetwijfeld beter, zedelijk braaf en godsdienstig te zijn, dan vernuft en bekwaamheid te bezitten of zich bevallig voor te doen. En echter, wie zal gaarne voortdurenden omgang hebben met iemand, die, hoe oprecht en vroom ook van wandel, in alle dingen domheid en onkunde aan den dag legt, of zoodanige manieren en hebbelijkheden bezit als hem ongeschikt maken in een beschaafd gezelschap te worden toegelaten? - Immers evenmin, als dat gy uwen vriend zoudt willen maken van den man, die, ja, schrander en ervaren was, maar u bestendig ergerde door een zedeloos leven en een godlasterlijke taal. - Alleen de vereeniging dier deugden en hoedanigheden, waarvan ik gewach maakte, is in staat, den voortreffelijken mensch te vormen. - Welnu! - wat het vernuft en de goede manieren voor den eenling zijn, dat is de Kunst, dat is de Beschaving voor de volkeren. Van hoe oneindig veel waardij de Godsdienst zelfs voor den tijdelijken bloei der Staten zijn moge, zonder de hulp der Kunst, der Beschaving, is zy alleen niet in staat, geluk en grootheid aan een Natie te verzekeren: en - ik durf
onbeschroomd dit gevoelen uiten - zy is er ook niet toe bestemd. - Had de Voorzienigheid dit bedoeld, zy had ons niet, nevens de Gods-
{==712==} {>>pagina-aanduiding<<}
dienst, welker taak het is, het hart te reinigen, de Kunst geschonken, om den geest te veredelen, en de Beschaving, om onzen smaak te verfijnen en ons gelukkiger te maken door onderling verkeer. - Godsdienst, Kunst, Beschaving: deze drie edele Lichten zijn van elkander onafscheidbaar. Zoo een van hen ophoudt, voor ons te schitteren, verbleekt de glans der overige voor ons oog en vervallen wy van den rang, welken wy ons onder de volkeren verzekerd hadden. De Godsdienst alleen, zonder Kunst of Beschaving, kweekt dorre, koude, onverdraagzame menschen aan: de Kunst, waar zy niet op Godsdienst steunt, louter zinnelijke wezens: de Beschaving, waar zy noch door de Godsdienst geheiligd, noch door de Kunst veredeld is, brengt bedrog en logen voort. De Geschiedenis is daar, ons het te bewijzen. - Waardoor bereikte eenmaal het oude Griekenland zoo hoog een luister? - Was het niet, omdat aldaar de meest verfijnde Beschaving heerschte, omdat aldaar de Kunst ten top gevoerd was. En was het niet het bloeiendste tijdperk der Grieksche Kunst, toen zy ineengesmolten was met het godsdienstig gevoel? - 't Is waar, de Godsdienst steunde op valsche grondslagen, en was aan de kunst ondergeschikt: en daarom kon die grootheid nimmer duurzaam zijn, ja ging geheel te niet, toen het godsdienstig gevoel in het hart der Grieken was weggestorven. - Levert Rome, in zijn verschillende tijdvakken, niet het krachtigste bewijs voor onze stelling op? Wy zien het, eerst, door ten top gevoerde Beschaving, de wetten aan de bekende waereld geven; maar zijn macht gaat te gronde, naarmate de kunstzin by het volk verdorven wordt en verkwijnt. Ten tweedenmale beheerscht het Europa, en deze reis door den invloed der Godsdienst. Ook die heerschappy zinkt weg in de Middeleeuwsche barbaarschheid.
Maar de kunsten herleven en bloeien en zetelen zich te Rome en verzekeren aan de waereldstad een nieuwe heerschappy, waarmede zy zich te midden van haar puinhoopen over het verlies van vroegere grootheid troost.
Mag men zich niet verwonderen, dat waarheden, welke

{==713==} {>>pagina-aanduiding<<}
het gezond verstand zoude leeren, indien de ondervinding der eeuwen zulks niet deed, nog dagelijks hare bestrijders vinden? of liever, dat ook by hen, die ze erkennen, zulk een onwil bestaat, om die toe te passen? Mijne taak is het, aan te toonen, hoe verkeerd, hoe ongepast die onwil is; en het betoog daarvan zal my als van zelf leiden tot de nadere aanwijzing onzer verplichtingen jegens de Kunst. Ik zeg: onzer verplichtingen; want het is voornamelijk tot onze natie dat mijn betoog gericht is: en het mag hier te lande te gepaster worden geacht, naarmate men er minder aan de Kunst den rang geschonken heeft, die haar toekomt. Wat in Italiën, wat in Belgiën, tot een volk, welks kunstgevoel uitermate ontwikkeld is, niet behoefde gezegd te worden, kan hier wellicht door velen nog als iets nieuws vernomen worden, velen (mocht het zijn) tot nadenken brengen.
Hier te lande, zoo ergens, verheffen zich heden ten dage talrijke stemmen, die op bezuiniging aandringen, tegen de vorderingen der Kunst. Vruchtbare uitgaven - hoort men alom beweeren - moeten voor de onvruchtbare gaan: het nuttige de voorkeur hebben boven het schoone. Ziedaar wat dagelijks gezegd en geschreven wordt. Alsof het nuttige, in zijn meer verheven beteekenis, het schoone niet insloot; alsof de erkentenis zelve, dat de mensch niet alleen stoffelijke behoeften, maar ook behoeften van een edeler aart te bevredigen heeft, niet medebracht, dat ook deze laatste hare voldoening verlangen.
Heeft men er in 't algemeen wel genoegzaam op gelet, welken invloed sommige zoogenaamde improductieve uitgaven op 'smenschen geluk te weeg brengen? De som gelds, besteed om een fabriek op te rechten, is ongetwijfeld goed besteed. Intusschen, die fabriek kan geene voortbrengselen, en alzoo geene genietingen verschaffen, dan door middel van een aanhoudenden en gestadig hernieuwden arbeid. Wordt daarentegen een som gelds besteed om het aanzijn te schenken aan een kunstwerk, een schildery, een standbeeld, een gedenkstuk, dan verschaft dat voorwerp edele genietingen, gedurende jaren, mis-
{==714==} {>>pagina-aanduiding<<}
schien gedurende eeuwen achtereen, en zulks aan duizenden van menschen, zonder dat er eenige nieuwe arbeid vereischt wordt.
En hoeveel te meer, wanneer het een dier verheven kunstgewrochten betreft, waar de gedachte van een groot man, de geest van een volk of van een tijdperk in wordt teruggegeven. De geslachten der menschen zijn voorbijgegaan; de Pyramieden, de Alhambra, St. Pieter te Rome, de paneelen van rafaël, blijven als een prachtige erfenis der verloopen eeuwen, waarin ons de onvergankelijke begrippen van wat groot en schoon is geöpenbaard worden.
Maar helaas! hoevele verscheurde bladzijden, hoevele verdwenen meesterstukken herinneren ons, dat het tijd is, te scheppen voor hen, die na ons komen zullen. Palmyra, Thebe, Heliopolis, Jeruzalem, zijn niet meer dan puinhoopen. De van verontwaardiging trillende lier van childe harold heeft de schenners gebrandmerkt; maar de marmeren gedenkstukken van fidias blijven geschonnen. Van de oude domkerken, van de trotsche slotgevaarten brokkelt telken dage deze of gene steen af; en naast die pronkstukken, die verloren gaan, rijst geen nieuw kunstwerk op, voor 't welk de toekomstige geslachten zich zullen nederbuigen.
Op welken dag zal de adem der herschepping weder over onzen aardbodem gaan? - Niemand weet het; maar die dag zal zeker komen; want de menschheid kan niet bestemd zijn tot teruggang: en, zoo hy niet voor ons schijnen moet, dan zal het ons misschien vergund zijn, zijn dageraad te begroeten. - Dit alleen durf ik voorspellen, dat hy dan zal dagen, wanneer wy niet langer de Kunst als een byzaak, maar als een hoofddoel van ons streven, zullen leeren beschouwen. - En behoort zy geen hoofddoel te zijn? - Waartoe, ik vraag het u, handelaar! zendt gy uwe schepen uit? Waartoe, bevorderaars der nijverheid! richt gy uwe fabrieken op? Waartoe, grondbezitters! plant en zaait gy? Waartoe, Staatsbestuurders, vormt gy volkplantingen en verzamelt den schat van

{==715==} {>>pagina-aanduiding<<}
verre gewesten? - Is het om in uwe stoffelijke behoeften en in die uwer natuurgenooten te voorzien? O! de eischen der natuur zijn zoo gering, en, om deze te vervullen, werd zooveel zwoegens niet gevorderd. Eeuwen lang hebben wilde volkeren op hunne eilanden voortgeleefd, en noch handel, noch nijverheid, noch landbouw gekend. En toch voorzagen zy in hun onderhoud en hadden aan het noodige geen gebrek. - Is het om gewin alleen, dat gy u die moeite, dien dagelijks terugkeerenden arbeid getroost? - Maar die schatten, dat geld, dat loon van uw verrichtingen, het kan toch nooit het eigenlijke doel van uw streven zijn. Het baart op zich zelf geen genot: het is slechts het middel om genietingen te verkrijgen. En waar zijn edeler genietingen, dan die, welke de Kunst verschaft?
Die Kunst, zy behoort dan het doel te zijn, welks bereiking al dat streven, al dat zwoegen beloont. Daartoe behooren allen de handen ineen te slaan, zoowel de nederigste, als de hoogst geplaatste man: daartoe moet zoowel het medegevoel van den vergeten burger als de machtige invloed van den Staatsman medewerken.
Misschien verkeert menigeen ter goeder trouwe in het denkbeeld, dat hier te lande reeds veel, reeds meer dan genoeg voor de Kunst gedaan is, zoo door den Staat als door de gemeenten en byzondere personen. Worden toch door de Regeering geene instellingen bezoldigd, bestemd om de Kunsten aan te kweeken of te beschermen, om kunstenaars te vormen en op te leiden? Worden de verdienstelijke beöefenaars der Kunst niet met ridderlinten begiftigd? Krielt het niet overal van genootschappen en vereenigingen ter bevordering en gemeenschappelijke beoefening der Kunsten? Geeft het Hoofd van den Staat geene aanzienlijke sommen uit ter instandhouding van een, al is het dan niet nationaal, zangtooneel? Worden groote talenten, wanneer zy ons met hun bezoek vereeren, hier niet gehuldigd en toegejuicht? Is er wel een land, waar de kunstliefhebbery, van den Koning af, tot aan den

{==716==} {>>pagina-aanduiding<<}
eenigzins welgestelden burgerman toe, zoo algemeen mag genoemd worden?
Ik wil dit alles toegeven, wat er ook van zij af te dingen: ik wil zelfs erkennen, dat er veel is, dat van opwekking, van leven, getuigt: en echter schroom ik niet te verklaren, dat dit alles niets beteekent: dat de verkregen voordeelen geene waarde hebben: dat zelfs de Kunst, door hetgene geschiedt, benadeeld, ja ontheiligd wordt, zoo lang zy als een zaak van loutere liefhebbery behandeld, en uit geen hooger oogpunt beschouwd wordt. Of zal men meenen voor de Godsdienst genoeg gedaan te hebben, wanneer men voor geschikte kerkgebouwen gezorgd en in het behoorlijk onderhoud van kerkdienaren voorzien heeft? - Neen! zoo lang de zin van het volk niet godsdienstig is, zal de zorg, welke zich alleen tot het uitwendige bepaalt, niet meer tot stand brengen dan een geraamte, waar ziel en leven aan ontbreken: en de natie zal er niet beter, niet gelukkiger door worden. Op gelijke wijze, zoo lang de Kunst niet om haar zelve gevierd en gehuldigd wordt, zoo lang zy niet het voorwerp is van innigen, heiligen eerbied, zal zy niets tot het heil, tot de veredeling der natie toebrengen.
Gy hebt recht, my te vragen, op wat wijze, in welke opzichten, die eerbied moet aan den dag worden gelegd. Het antwoord wordt u gegeven in de woorden van den Apostel: ‘al wat rein is, al wat lieflijk is, al wat wel luidt, datzelve bedenkt.’ - Doch minder gemakkelijk is het, ik beken het, dit voorschrift toe te passen. Velen denken, de Kunst bevorderd te hebben, wanneer zy hun verzameling met een nieuw schilderstuk, hun galery met een nieuw afgietsel - zoo 't heet - verrijkt hebben. Zij houden zich ter goeder trouw hiervan overtuigd, en hebben intusschen dikwijls niets anders gedaan, dan de middelmatigheid, den wansmaak aan te moedigen.
Anderen van hunne zijde richten genootschappen op: zy vormen kunstenaars; doch weten hun de gelegenheid niet open te stellen om van de verworven bekwaamheden later party te trekken.

{==717==} {>>pagina-aanduiding<<}

Een en ander is voor de Kunst even noodlottig.
Ik heb van beide de droevigste gevolgen gezien: en slechts een paar voorbeelden mogen strekken om zulks aan te toonen.
Een eeuw geleden was er geen land, waarin de Graveerkunst zulk een hoogte bereikt had als in Nederland. Men heeft slechts wat hier door houbraken, door picardt, door luyken, door zoovele anderen geleverd werd, met de voortbrengselen van het buitenland te vergelijken, om de waarheid daarvan te erkennen. Er bestonden in hunne dagen geene Akademiën om hen te vormen; doch er bestond liefde voor de Kunst: geen boekverkooper, die een werk uitgaf, of hy moest het met plaatwerken vercierd hebben: geen man van eenige beschaving was er, of het bezit eener boekery, met keurige plaatwerken voorzien, was voor hem een behoefte. Zoo ontstond er gedurige navraag, gestadig verlangen naar goede voortbrengselen der graveerstift. De middelmatige moesten van zelve terugvallen; want men kon er voortreffelijke bekomen: en de roem van Nederland was ten dezen opzichte gevestigd.
Dan, oorzaken, welker opsporing haar nut zoude hebben, doch ons thands te verre zoude leiden, hadden de Graveerkunst ten onzent in verval doen geraken. Men begreep, haar te moeten doen herleven door Graveerscholen op te richten. En werkelijk, men vormde enkele voortreffelijke kweekelingen. - Maar men verzuimde, waar het voornamelijk op aankwam, hun de gelegenheid te verschaffen om hun talenten aan den dag te leggen, om woeker te doen met de verworven bekwaamheden. Wat waren hiervan de treurige gevolgen? - Een dier uitmuntende leerlingen onzer koninklijke oefenschool zagen wij genoodzaakt, zich, bij gebrek van werk, in Frankrijks hoofdstad te vestigen, en den vreemdeling de vruchten te doen genieten van een talent, hetwelk zijn vaderland ongebruikt had laten rusten. Wij zagen een ander, een man, wiens bekwaamheden misschien hare wedergade vergeefs in Europa zochten, bij mangel van bestelden

{==718==} {>>pagina-aanduiding<<}
arbeid in het kunstvak, waartoe hy was opgeleid en hetwelk zijn lust was en zijn leven, wilde hy zich en den zijnen brood verschaffen, tusschen de keuze geplaatst om, of zijn vaderland vaarwel te zeggen, of zich af te tobben met een arbeid, die beneden zijn roeping stond. Hy koos het laatste, omdat hy zijn vaderland nog boven zijn eigen eerzucht en voordeel stelde: en een vroegtijdige dood was het gevolg zijner inspanning. - Anderen, die misschien by verstandige aanmoediging en ondersteuning een beroemden naam verworven hadden, gaven den moed op, zeiden hun studiën vaarwel, eer zy die nog voltooid hadden, en poogden hun brood met elendig beuzelwerk te verdienen of een meer winstgevend bedrijf by de hand te nemen.
Bracht alzoo gebrek aan aanmoediging van het voortreffelijke de treurigste gevolgen te weeg, aanprijzing, ja ophemeling van het middelmatige was ten allen tijde even noodlottig voor de Kunst. Te vele jongelingen heb ik gekend, die, met uitnemenden aanleg begaafd, flonkerende sterren in de Kunst hadden kunnen worden, waren zy niet te vroeg, door onverstandigen lof, door te snellen aftrek hunner eerstelingen, van 't spoor gebracht. Wat waren hiervan de gevolgen? Dat zy zich reeds volleerd waanden, of althands het noodeloos oordeelden, zich verder te oefenen. Hun arbeid leverde hun immers reeds een middel op van bestaan: wat behoefden zy zich dan om verdere studiën te bekommeren. Ongelukkigen! die, om het langs den weg gestrooide goud, den lauwerkrans versmaadden, die in 't Koor der Kunst voor hen was opgehangen.
Neen! wil men de Kunst huldigen gelijk zy gehuldigd behoort te worden, men poge niet slechts leerlingen daartoe op te leiden, gelijk men zulks voor een handwerk, een taal, een wetenschap zoude doen. Neen! men zorge by hen den zin aan te kweeken voor het goede en schoone, hen te vervullen met eerbied voor het edele hunner roeping: hen op de Kunst te wijzen als op iets heiligs, iets Goddelijks, iets, dat men niet dan met een rein hart, een

{==719==} {>>pagina-aanduiding<<}
gelouterden smaak, een warm gevoel genaken mag: hun in te prenten, dat de dienst, waarin zy zich begeven, een Priesterschap is, welks waardigheid een stellige roeping, een aanhoudenden ijver, een gestadigen arbeid vordert. Velen zullen, teruggeschrikt door het zwaarwichtige der plichten, welke men van hen vordert, voor de beproeving terugdeinzen; - maar te voortreffelijker zullen zy wezen, aan wie de wijding tot hun verheven ambt zal worden verstrekt.
Hiertoe verschaffe men hun niet slechts het noodige onderwijs in het werktuiglijke van de Kunst; maar men vermeerdere voor hen de gelegenheid om hun kennis uit te breiden, hun verstandsvermogen te ontwikkelen, hun vernuft te scherpen, hun geest te veredelen. Dit behoeft niet de taak des onderwijzers alleen te zijn: het kan door ieder geschieden, wien de Kunst ter harte gaat. Waarom dan heeft het zoo zelden plaats gehad? - Hoevele kunstliefhebbers, en die geld over hebben tot bevrediging van hunne liefhebbery (ik zeg niet, van hun kunstgevoel) hoevelen zijn er, die by de bestelling van het een of ander voorwerp van Kunst slechts aan de voldoening van hun eigen smaak of wansmaak denken, en er niet op zinnen, welk een nut zy den kunstenaar, en by gevolg der Kunst zouden doen, indien zy den bestelden arbeid dienstbaar deden worden aan de ontwikkeling van des vervaardigers beschaving.
Dan, wat men aan byzondere personen mag toegeven, minder gereedelijk mag men zulks doen aan die vereenigingen, welke de bevordering der Kunst in haar banier voeren. Deze hebben, tot bereiking van dit doel, sedert lang de gewoonte, prijswerken aan jonge kunstenaars op te geven: een gewoonte, reeds by de Ouden gekend, door alle eeuwen heen gevolgd, en waarvan het nut nimmer is betwist geworden. Intusschen, ook deze uitloving, zal zy werkelijk vruchten dragen, behoort met overleg en op gepaste wijze te geschieden. Heeft dit geene plaats, dan is zy voor de ontwikkeling van den kunstenaar meer nadeelig dan dienstig. - Het zal my weinig moeite kosten om u hiervan te overtuigen. Ik heb u slechts een voor-
{==720==} {>>pagina-aanduiding<<}
beeld te geven van een min gelukkige, en een van een goede prijsuitschrijving.
Waarom, helaas! heb ik, om het eerste voorbeeld te kiezen, niet anders te doen, dan er een uit den overvloed te nemen, dien de laatste 50 jaren ons opleveren. - Welaan! ik bedien my van het eerste het beste, en vind, door een genootschap als prijswerk opgegeven: ‘een schilderij, een landschap voorstellende, met een watermolen, gestoffeerd met een man te paard, die aan een vrouw den weg vraagt.’
Voorwaar een fraai gekozen onderwerp en door zijn nieuwheid en belangrijkheid wel geschikt om het kunstgevoel des Schilders op te wekken! Ik weet, ja, dat een ruysdael er uitnemend partij van trekken, en de poëzy zijner kunst in het van den molen stroomend water uit zoude storten: dat het paard, door het penceel van een wouwerman geschilderd, een uitmuntende werking zoude doen; - doch zy, die tot de mededinging worden opgeroepen, zijn nog geen ruysdaels of wouwermans: en hoe zal de opgave ooit in staat zijn, by de zoodanigen het kunsttalent te ontwikkelen? Welken invloed zal zy uitoefenen op hun studie, op hun zucht tot onderzoek, tot nasporing? Stond er nog by, of men den dageraad, den vollen dag, den avondstond, of men een Hollandsch, een Drentsch, een Zwitsersch landschap verlangde te zien voorgesteld; dan noodzaakte men ten minste den Schilder de werking van het licht by den opgegeven tijd van den dag, den verschillenden aart van het land of gewest te onderzoeken. - Maar nu staat het ieder vrij zijn keuze hieromtrent te volgen; de meesten zullen daarby hun gemak raadplegen; doch het lijdt geen twijfel, of de meest uiteenloopende rezultaten zullen te voorschijn komen. Ik beklaag de beöordeelaars, die tot waardeering der ingekomen stukken, by gelijke verdienste in de uitvoering, geen maatstaf tot onderlinge vergelijking der kompozitie zullen vinden; maar meer beklaag ik de kunstenaars, die hun tijd beter dan aan een zoo onvruchtbaren arbeid zouden hebben kunnen besteeden.

{==721==} {>>pagina-aanduiding<<}

Nemen wij daar tegenover een voorbeeld van een goede, verstandige Prijsuitschrijving. Dit behoef ik gelukkig niet ver te zoeken: ik heb slechts de uitloving aan te wijzen, waarvan wij heden avond de vruchten zien. - Een afbeelding van vondel! - Kon men gelukkiger keuze doen? - My althands klopte het hart van vreugde, toen ik deze opgave las. - Hoe moest zy dan den jeugdigen Kunstenaar treffen, wien zy gold? - Ziet! reeds dadelijk by de gedachte: ‘ik kan mede het mijne toebrengen om een nieuw gedenkstuk ter eere van Neêrlands puikdichter te doen oprijzen,’ moest zijn borst in verrukking ontgloeien. - Maar dit prikkelen van zijn eerzucht zoude niet de eenige uitwerking van de opgegeven prijsstof zijn. - Neen! - hy zag op eens een nieuwen werkkring voor zijn onderzoek, voor zijn nasporing ontsloten. Niet alleen was het voor hem reeds nuttig en belangrijk, de verschillende afbeeldingen, welke van den grooten man gemaakt zijn, te zien, te bestudeeren, te vergelijken: het talent van lievens, van de visschers, van dankerts, van de koning te bewonderen: Wilde hy vondel teruggeven, hy moest vondel leeren kennen: hy moest den tot nog toe wellicht voor hem verborgen schat ontsluiten, dien vondel ons naliet. - Welk een nieuwe, welk een rijke bron van genietingen! hoe vruchtbaar ter ontwikkeling van zijn gevoel voor waarheid, schoonheid, kunstzin. - Nu eerst leerde hy het bezwaarlijke, maar tevens het grootsche zijner onderneming inzien: Vondels beeldtenis te schetsen, en in dat breede voorhoofd, dien zetel van het veelomvattend begrip; in dat mannelijk, wakker gelaat, toonbeeld van de kracht van het genie: in dien geestigen mond, waar het vernuft om speelde: niet slechts den verheven zanger, wiens gespierde vaerzen zoo wegslepend, zoo vol majesteit
zijn, maar ook den bevalligen land- en lierdichter, den opbruischenden, bijtenden Satyrist terug te doen vinden. Die zoo verschillende uitdrukkingen byeen te brengen en in volkomen harmonie te doen samensmelten, ziedaar de taak, hem opgelegd. Rees hieruit niet de noodzakelijkheid om al dieper en dieper

{==722==} {>>pagina-aanduiding<<}
in de geheimen der gelaatkunde te dringen, en van dezen belangrijken tak van studie een voorwerp van opzettelijke navorsching te maken. - Wat ook de uitslag zij van zijn arbeid: zijn werk worde bekroond of niet: hy heeft de uren, door hem daaraan besteed, niet verloren; want hy heeft zich een nieuwen schat van kennis opgegaêrd: hy heeft zijn smaak verfijnd, zijn kunstzin veredeld. - En eere het Genootschap, dat de vonk by hem opgewekt, dat die gelukkige gevolgen by hem heeft te weeg gebracht.
Dit voorbeeld worde nagevolgd: niet slechts door Genootschappen, maar door al wie de Kunst om haar zelve bemint. Voorwaar! wanneer er geene prijsstoffen worden opgegeven, geene kunstwerken besteld of gekocht worden dan die, waardoor in de daad de kunstzin des makers verhoogd en zijn zucht tot onderzoek en navorsching worden geprikkeld, zal de Kunst naar waarde gehuldigd en het vaderland met meesterstukken verrijkt worden. O! Is men eens van het belang der zaak doordrongen, hoe veel goeds kan er niet zoo door gemeenschappelijke als door op haar zelve staande pogingen te weeg gebracht worden! Want, ofschoon het wellicht aan den Staat by uitsluiting toekomt, die grootsche kunstwerken te ontwerpen en tot stand te brengen, die de roem van een tijdperk zijn, geloof ik, dat, in dezen opzichte als in vele anderen, in de toekomst onzer maatschappyen een groote rol is toegelegd aan de Gemeenten: aan die vereeniging, welke zoo natuurlijk hare plaats bekleedt tusschen het huisgezin en het vaderland: die Gemeenten, by welke thands veelal het levensbeginsel sluimert, maar by welke het schoon ware, dit weder op te wekken. En wat de byzondere personen betreft, hoe kunnen zy een zoeter, een liefelijker plicht volbrengen, dan wanneer zy, elk naar de mate van zijn maatschappelijken toestand en vermogen, de overleveringen van het schoone en bevallige pogen te verspreiden en te bewaren. De man, die zijn woning verciert en optooit met meesterstukken, of haar slechts in orde brengt met dien eenvoud, welke de cierlijkheid niet uitsluit, hy, die een tuin, een landhuis schept: ieder in een woord, die, zon-
{==723==} {>>pagina-aanduiding<<}
der het nuttige uit het oog te verliezen, het schoone, het welstandige nastreeft, doet geen onverschillige zaak. Hy verspreidt om zich heen den smaak voor verhevene zaken, den trek naar verfijnde genietingen, het gevoel voor de Kunst: hy heeft den dank zijner medeburgers verdiend.
Het ware, mijns erachtens, een groote, een loffelijke eerzucht, ons vaderland op te cieren: aan zijn gloriekroon een schoonheidskroon toe te voegen. Is het volstrekt noodig, ten einde den ledigen tijd van helderdenkende hoofden bezig te houden, die met politieke debatten te vullen? Hebben wy geen moerassen, geen heiden, geen duinen genoeg over, om in vruchtbaar bouwland, in bevallige bosschaadjen te hervormen? Geene dorpen, om met cierlijke woningen te doen prijken? geen kasteelen te herbouwen, om den omtrek, niet te beheerschen, maar te verfraaien? Hebben wy vooral geene steden om met een nieuwen en dichterlijken luister te bekleeden, die en heur vroegeren roem en heur tegenwoordigen sluimer doe vergeten? - Wy kunnen haar noch de poëzy der herinneringen, noch den blaauwen hemel der Italiaansche steden byzetten; noch den schilderachtigen zwier der Zwitsersche steden, zoo bevallig gelegen aan den zoom van heur meiren, op de helling der lachende heuvels, boven welke zich van verre de witte kruinen der ijsbergen verheffen; - maar wy kunnen haar een hoogere waarde geven, door de Bouwkunst uit haren doodslaap terug te roepen. Als galathea wachten zy slechts de levensvonk. Waarom zouden wy haar die onthouden? Wat verhindert ons, de weldaden der wetenschap, de betooveringen der Kunst om ons heen te roepen? Nuttige inrichtingen, uiterlijke praal, schaduwrijke wandeldreven, trotsche gedenkstukken, dit alles kan ons deel zijn. En, konden wy ons eenmaal ter bereiking van dat zoo wenschelijk doel verstaan, deed ieder in zijn kring het zijne om het leven te veredelen en den cirkel onzer genietingen uit te breiden, dan zoude elk onzer steden, van binnen bezield, van buiten verfraaid, het Athene van een jeugdig en bloeiend Iöniën kunnen worden, zedig in haar glans, beperkt in haar

{==724==} {>>pagina-aanduiding<<}
omtrek, onbekend misschien en daardoor gelukkiger, en, zoo niet roemrijk als het oude Athene, edel voor 't minst, bevallig, kunstlievend, als dit.
Maar, zal dit uitzicht eenmaal verwezenlijkt worden, het hangt niet alleen af van hen, die de Kunst willen bevorderen: - het eischt in geen mindere mate de medewerking der kunstenaars zelve.
Veel van wat ik reeds heb aangemerkt ten opzichte der verplichtingen van het algemeen jegens de Kunst, is met grooter recht van toepassing op de kunstenaars. Heb ik gepoogd, allen zonder onderscheid op te wekken tot de heilige eerdienst der Kunst, hoeveel te luider moet ik mijne stem verheffen, wanneer ik my tot hare beoefenaars wend. Ach! dat het niet noodig ware, hun onder 't oog te brengen, van hoeveel gewicht de roeping is, welke zy gekozen hebben. Waarom zien zoo weinigen in, wat het zegt, kunstenaar te zijn? welke verantwoording hy, die dit ambt aanvaardt, op zijn schouders laadt?
Hoevelen zijn er niet, die naar de scholen werden gezonden, omdat verblinde ouders of de voorbijgaande liefhebbery van hun kind, voor een roeping, of de Kunst zelve voor een ambacht aanzagen, 't welk slechts vlijt en oefening behoefde om gekend te worden. Dat van dezulken nooit iets goeds, iets edels komen kan, behoef ik hier niet te betoogen. - Maar hoevelen ook, die, met wezenlijken aanleg begaafd, nimmer aan de van hen opgevatte verwachting beantwoordden. Wat was hier gemeenlijk de oorzaak van? Deze, dat zy nimmer de Kunst om haar zelve hebben gediend, maar die alleen hebben beschouwd als een middel om zich welvaart en genot te verschaffen. Zy zelve, of wel onverstandige ouders, die verlangen, dat de gedane voorschotten spoedig hunne rente opbrengen, zy willen maaien en inzamelen vóór het oogsttijd is. Is het te verwonderen, dat zy niet dan wrange en onrijpe vruchten voortbrengen?
't Is waar, de kunstenaar, die veel af te leveren, en dus veel te vervaardigen heeft, zal het, door gestadig herhaalden arbeid, wellicht tot eenige hoogte brengen in het

{==725==} {>>pagina-aanduiding<<}
werktuigelijke der Kunst? - Maar zal hy zich niet verlegen gevoelen, zullen de handen hem niet verkeerd staan, wanneer zijn onderwerp eens de toepassing medebrengt van deze of gene wetenschap, welke hy verzuimd heeft aan te leeren?
En welke zijn dan die wetenschappen, waarin de kunstenaar behoort te zijn bedreven? - Bilderdijk zegt in zijn aanteekeningen op huygens (V, H. 98) ter gelegenheid dat deze dichter het spinrokken met de klos verward had: ‘Huygens verstond dan het spinnen niet; maar een Poeet moet alles verstaan.’ - En ziedaar de vordering der Kunst. Ziedaar wat zy toeroept aan al wie zich op haren drempel vertoont: ‘Wilt gy mijn Priester worden? - Zoo past het u, alles te leeren, wat den mensch gegeven is te weten.’
Gewis zijt gy van meening, dat dit voorschrift, juist omdat het te algemeen, te veel omvattend is, by geene mogelijkheid kan worden opgevolgd; - en zoowel de kortheid van het menschelijk leven als de beperktheid van het menschelijk verstand zullen wel altijd de volstrekte toepassing van dien regel onuitvoerlijk maken; doch evenzeer is het waar, dat niemand op aarde de volmaaktheid bereiken kan; en niettemin luidt het bevel des Goddelijken Meesters: ‘Zijt volmaakt, gelijk uw Vader in de Hemelen volmaakt is.’ - Welnu! even als het de plicht van allen is, in het zedelijke, naar volmaaktheid te streven, zoo is het ook de plicht des kunstenaars, in het grenzenlooze gebied der kennis meer en meer vooruit te gaan, en nimmer te wanen, dat hy de eindpaal bereikt heeft, aan zijnen arbeid gesteld.
Hoe groot is niettemin het getal der zoodanigen, die voorgeven, kunstenaars te willen worden, en die niet dan ter loops zelfs die vakken bestudeeren, welke reeds als grondbeginselen onontbeerlijk zijn: die nooit meer dan een oppervlakkig denkbeeld bekomen van Ontleedkunde, zonder welke zy nimmer in staat zijn een welgeteekend beeld te leveren, van Perspektief, zonder welke zy geen waarheid in hun lijnen zoo min als in hun tinten verkrij-
{==726==} {>>pagina-aanduiding<<}
gen kunnen: van geschiedenis en aardrijkskunde, het gemis waarvan ook aan kunstenaars van naam zulke belachelijke feilen heeft doen begaan. Doch behalve deze en andere onmisbare vakken zijn er nog zoovele, welke den kunstenaar te stade komen, dat ik met den grooten en wijzen lairesse, wiens Groot Schilderboek de vraagbaak van alle kunstenaars behoorde te zijn, nogmaals herhale: ‘Ik durf zeggen, dat er geen konst of wetenschap in de weereld bestaat, of een volmaakt Schilder behoorde daar eenige kennis van te hebben.’
Of zoudt gy wanen, aanstaande kunstenaars! dat, buiten die kundigheden, welker aanleering op de scholen gevorderd wordt, er geene andere zijn, welke voor u van het uiterste gewicht kunnen worden? De kunstenaar is uit den aart een waereldburger: en niet slechts zal het aanleeren van vreemde talen hem in staat stellen om te lezen, wat de buitenlander over zijn vak gedacht en geschreven heeft, maar hem tevens later het voordeel verschaffen van den, hem zoo nuttigen, omgang met vreemden. Evenmin zullen hem die oefeningen vreemd moeten zijn, welke tot de uiterlijke beschaving behooren, welke aan het lichaam welstand, bevalligheid, zwier byzetten. Hoe toch zal hy immer zijn beelden in een losse, gemakkelijke houding kunnen voorstellen, indien hy zelf niet in staat is, die aan te nemen? Hoe zich later in beschaafde kringen, wellicht aan vorstenhoven durven vertoonen, indien hy niet door voorkomen en manieren den rang in de maatschappy weet te handhaven en te bewaren, waar zijn talent als kunstenaar hem aanspraak op geeft? - Zie holbein en durer aan de hoven van hendrik VIII en karel V gëeerd en gezien: zie michel angelo en cellini door Pausen en Koningen geacht en gevleid: rubbens, met belangrijke zendingen belast: van dijk, den gunsteling van Engelands Koning: en anderen, die ik noemen kan, en die nog heden ten dage met Vorsten als met hun gelijken omgaan. - Denkt gy, dat het alleen om hunne verdienste als kunstenaars was, dat hun omgang door de Grooten dezer waereld gezocht werd? - Zeker was deze

{==727==} {>>pagina-aanduiding<<}
de eerste aanleiding daartoe; maar het was ook en wel voornamelijk, omdat zy aan hun kunsttalent een hooge beschaving paarden, een kennis en bekwaamheid, welke hen in staat stelde luister by te zetten aan elken kring, waar zy zich in bevonden. En - bedenkt dit vooral! - zonder die beschaving zouden zy nooit de groote kunstenaars geworden zijn, die wy in hen bewonderen.
Doch hoe gaat het, helaas! met zoo velen? De Kunst is hun ten eenemale onverschillig: het is hun eigen ik, of, erger nog, het is de Mammon, aan wien zy offeren: en het verwijt, door my zoo straks aan den kunstkooper gedaan, vind ik my thands verplicht, den kunstenaar in gelijke mate toe te voegen. Naauwelijks heeft b.v. de leerling in de Schilderkunst eenige behandeling van 't penceel verkregen, naauwelijks zijn de eerstelingen van zijn arbeid door onbevoegde of onvoorzichtige beöordeelaars geprezen, naauwelijks heeft hy bespeurd, dat zijn werk hem niet slechts lof, maar ook dadelijk voordeel aan kan brengen, of hy laat alle verdere studie varen en zendt zijn waar de waereld in. Of zijn beelden misteekend, of zijn doorzichten valsch zijn, of zijn licht en bruin tegen de waarheid aandruischen, daaraan bekreunt hy zich niet, zoo lang de koopers zich daaraan niet bekreunen. - En gaat het niet op gelijke wijze in alle vakken der Kunst? - Wie, die zich dan over haar verval zal verwonderen?
Twee bedenkingen hoor ik dagelijks, welke der wetenschappelijke vorming van den kunstenaar schijnen in den weg te staan, en welke ik my verplicht vinde, niet onaangeroerd te laten.
De eerste is deze: de jeugdige kunstenaar is dikwijls arm en buiten staat om in zijn onderhoud te voorzien. Hij is alzoo wel gedwongen dadelijk zich door zijn arbeid een middel van bestaan te verschaffen.
Het is waar, de ondervinding heeft dit in enkele gevallen bewezen, en ik heb te dezen opzichte de treurige gevolgen reeds aangetoond, welke het gebrek aan gepaste aanmoediging te weeg bracht. Maar de flaauwheid, de onverschilligheid van het Publiek rechtvaardigt den kunstenaar,

{==728==} {>>pagina-aanduiding<<}
die zijn arbeid tot een bloote kostwinning verlaagt, niet geheel. Bestaat er by hem werkelijk broodsgebrek, dan beklaag ik hem, maar vooral de Kunst, en dan ware het om beider wille beter, dat hy een ambacht had by de hand genomen. Zelden echter zal de nood zoo nijpend zijn, dat het verkoopen van den kunstarbeid vereischt wordt om in het volstrekt noodige te voorzien: en ik zoude aan menigen aankomeling, die beweert in zoodanig geval te verkeeren, wel eens op zijn geweten af willen vragen, of hetgeen hy op zoodanige wijze verdient hem juist onmisbaar is om te leven, en of het niet veeleer een lui en gemakkelijk leven is, dat hy er mede poogt te verkrijgen. - De ware kunstenaar, gelijk ik ze gekend heb en nog kenne, denkt niet om de stoffelijke behoeften. Hij blyft niet te bedde tot de zon reeds hoog aan den hemel staat: hij bezoekt de plaatsen niet, aan vermaak of uitspanning gewijd: met den dag is hy gerezen en hy werkt tot den avond, zonder zich naauw den tijd te gunnen om een bete broods, een teug water te gebruiken. - Maar daarvoor is hem ook later de onverwelkbare lauwer toegelegd als het loon van zijn rusteloozen yver. Wie werkt en werken blijft moge benaauwde en pijnlijke uren te doorworstelen hebben, hy heeft voor geen gebrek te vreezen. Daarby, is het alleen de kunstenaar, die in dat geval verkeert? Kunnen wy geene, later beroemde, rechtsgeleerden, geen vermaarde geneesheeren noemen, die mede, in den aanvang, met armoede worstelden? Maar zy arbeidden vlijtig door, en later werden eer en schatten hun deel.
Gewichtiger schijnt, by den eersten opslag, een andere bedenking. - Een kunstenaar, wil hy het tot eenige hoogte in zijn vak brengen, dient zich aanhoudend daarin te oefenen. Velen zullen de middelen, maar aan allen de tijd ontbreken, om zich in de hulpvakken bekwaam te maken.
Ook deze tegen werping durf ik beweeren, dat alleen door de luiheid gemaakt wordt. Hoevele uren de kunstenaar ook aan zijn arbeid geve, hy kan niet immer door daarover gebukt blijven. Eenmaal worden de vingers

{==729==} {>>pagina-aanduiding<<}
moede van penceel of bijtel te hanteeren, eenmaal begint het werk voor de oogen te schemeren, en eischen, 't zij de geest, 't zij het lichaam, verpoozing en rust. Maar zelfs met die rust kan de yverige kunstenaar nog woeker doen: hy kan daarvan een gedeelte aan gepaste lichaamsoefening, een gedeelte aan afwisseling van studie wijden. - Hy geve die slechts niet aan lediggang. O! zoo de dag maar wel verdeeld wordt, er kan zooveel gedaan worden: men behoeft geen kunstenaar te zijn, om van deze waarheid overtuigd te worden: en, het klinke schijnbaar ongerijmd, de ondervinding leert het niettemin, dat, hoe meer tijd men aan den arbeid wijdt, hoe meer men tot nieuwen arbeid overhoudt. Slechts hy, die niets uitvoert, vindt nimmer tijd tot eenige verrichting.
Ik zoude mijne taak slechts half verricht achten, indien ik, tot de kunstenaars sprekende, niet herhaalde wat ik zoo straks in 't algemeen heb aangemerkt, hoe zeer het te bejammeren is, dat zoovelen hun onmiskenbaar talent aan voortbrengselen verspillen, waarvan de eenige verdienste in de uitvoering gelegen is, en welke het hoogere gevoel des toeschouwers ten eenemale onbevredigd laten. - Niet, dat ik, van kunstwerken gewagende, wier onderwerp nietig en onbeduidend is, zoude willen beweeren, dat alleen de zoogenaamde hooge Kunst gehuldigd mag worden, dat alle Schilders noodwendig historieschilders moeten worden, dat de beeldhouwer enkel Goden en helden voorstellen, en de bouwmeester slechts tempels en paleizen mag oprichten. Verre van dien. Al kennen wy ook den eerrang toe aan de hoogere scheppingskracht, die aan homeer of milton hun goddelijke zangen ingaf, wy weten daarom ook het leerdicht van horatius of boileau te schatten: wy bewonderen even gaarne de wegslepende weelderigheid van ovidius, het vernuft van plautus of molière en den lossen zwier van la fontaine: en wy voelen ons opgewekt door de levenslustige liederen van anakreon of berenger. Geen veld is dor, waar Dichtkunst zich vertreedt, heeft bilderdijk te recht gezegd: en hetzelfde geldt ten opzichte van hare Zusterkunsten. Maar welken

{==730==} {>>pagina-aanduiding<<}
arbeid de kunstenaar aanvaarde, of hy een kerk bouwe of een zomerhuisjen: een jupiter of een Satyr afbeelde, een landschap of een bloemstuk op het doek brenge, hy zorge, dat er een gedachte in zijn werk zij uitgedrukt, meer verheven, meer edel, meer bevallig, naar de aart van het onderwerp zulks medebrengt, maar altijd waarheid bevattende, en geschikt om, niet de oogen alleen, maar ook het hart, het gevoel, het verstand, den smaak des toeschouwers liefelijk aan te doen.
Maar ook hierin, in de keuze zoo wel als in de behandeling van zijn onderwerp, zal de kunstenaar, die zich wetenschappelijk gevormd heeft, zich gelukkig boven anderen onderscheiden; want aan den rijkdom der verbeelding zal hy rijkdom van kennis paren: en beide vereenigd zullen hem nimmer verlegen laten om het voorwerp eener gelukkige keuze gelukkig uit te werken.
En dan, wanneer de kunstenaars geen andere stoffen meer behandelen, de kunstminnaars geen andere meer verlangen, dan die de Kunst vereeren, zullen wij van zelve het slechte, het middelmatige uit onze Tentoonstellingen en galerijen zien verdwijnen. Maar daartoe is het noodig, dat zy zich van beide zijden aansluiten om het goede te willen. Gelijk in de Schouwburgzaal zich nimmer een goed Publiek zal vormen zonder goede Tooneelspelers, en wederkeerig nimmer goede Tooneelspelers zonder een goed Publiek, en eerst door beider vereenigden en op elkander bestendig werkenden invloed het Tooneel kan bloeien, zoo gaat het in geheel het gebied der Kunsten. Beide, Kunstenaars en Publiek, moeten elkander vormen, elkander over en weder opwekken tot de eerdienst der Kunst. Moge dit immer dieper en beter worden ingezien, en de aansporing, daartoe gegeven, weêrklank vinden in de harten van allen, aan wie de roem, de ware grootheid des Vaderlands ter harte gaat.
En gy, die u, helaas! te vaak achter koude en nevelachtige wolken aan onze oogen onttrekt, verlaat gy ons nimmer, gy lichtstraal des hemels, goddelijke Kunst! Waar gy toch woont, daar wonen licht en leven. 't Zij

{==731==} {>>pagina-aanduiding<<}
dat gy, in den boezem van het demokratisch Athene, het blanke marmer des Parthenons naar het beeld der ideale schoonheid beärbeidt, 't zij dat gy, gehoorzaam aan de roepstem van de beheerschers der waereld, het zegelmerk der grootheid op hun onvergankelijke gedenkstukken stempelt; 't zij dat onze Vaderen, hun kinderlijk geloof herdoopende in uw heilig vuur, de Domkerken als de vrucht hunner grootsche pogingen aan de nageslachten achterlaten: of wel, dat, door uwen vleugel aangeroerd, de fiere kooplieden van Italiën, om strijd, of het vorstelijke Florence, of het schoone Venetiën, of Genua, de trotsche paleizenstad, vercieren: 't zij dat uw luchtige bevalligheid spele om het brons van cellini, of dat een weerschijn van uw zuiver licht zich voor immer vasthechte aan rafaëls paneel: altijd, waar gy u vertoont, verhoogt en verheft zich de menschheid. Het is door u, dat de menschelijke arbeid gelouterd en veredeld wordt: van u, dat de beschaving dien stralenkrans ontfangt, die door de eeuwen weêrschittert. Wee de Natiën, die u vergeten. Haar lot is dat van Carthago, stervende zonder dat de geschiedenis een gevoel van rouw voor haar overheeft: dat van het koude Amerika, aan 't welk zelfs de luister der heerlijkste natuur geen poëzy heeft kunnen geven: waar niets onvergankelijks oprijst; ja van welks eerste geslachten wellicht eenmaal in de geheugenis der menschen geen spoor meer zal aanwezig zijn.

Sir Joseph Banks.

(Vervolg en slot van bl. 635.)

Zes maanden na deze belangrijke waarneming kruiste de Endeavour, hare reis vervolgende, eenigen tijd te midden van de toen nog weinig bekende groep der Societeitseilanden. Vervolgens maakte men zich op tot het zoeken van het groote zuidelijke vasteland, dat men vooronderstelde het tegenwigt te moeten uitmaken van het noordelijk halfrond. Den 9 November meende men het ontdekt te hebben; men had

{==732==} {>>pagina-aanduiding<<}
des morgens een land gezien met hooge bergen; het bleek echter Nieuw-Zeeland te zijn, in 1620 door tasman ontdekt, die het Stateneiland noemde en er niet aan wal stapte. Later was het door niemand bezocht. Cook besteedde zes maanden, om het eiland om te zeilen en de kust te onderzoeken. Den 31 Maart 1770 begon hij zijne terugreis naar Engeland; hij rigtte zijne koers langs de oostkust van Nieuw-Holland, die geheel onbekend was gebleven. Gedurende dezen togt liet men geene gelegenheid ongebruikt, om de aardrijkskundige kennis uit te breiden en de natuurlijke geschiedenis van dit groote land te bestuderen. De koraalriffen, langs de kust verspreid, en die als muren uit de zee opstijgen, maken die vaart zeer hagchelijk.
Ondanks al deze moeijelijkheden had de Endeavour omstreeks 1300 mijlen afgelegd langs deze woeste en onbekende kust, toen in den nacht van 10 Junij, weinige uren nadat men een gevaarlijk koraalrif gelukkig was overgekomen, een geweldig gekraak het scheepsvolk aankondigde, dat het schip had gestooten. De Kapitein vloog op het dek. Sir joseph banks heeft mij dikwijls verhaald, hoe cook gewoon was alle schikkingen voor den nacht te maken en vooraf al zijne bevelen te geven, als hij in onbekende zeeën zeilde; hij begaf zich niet ter ruste, voordat hij alle mogelijke maatregelen en voorzorgen had genomen en order gegeven, om hem bij de minste kleinigheid te roepen. De Kapitein was bij het eerste alarm ongekleed op het dek; toen de tweede stoot werd gevoeld, gaf hij reeds met zijne gewone kalmte en juistheid zijne bevelen. Het schip had gestooten op een koraalrif, dat bijna tot aan de oppervlakte van het water kwam, maar dat bij eene volkomen kalme zee niet te zien was. Door de golven gedragen, was het schip den rand der rots overgeraakt en nu als opgesloten in eene binnenruimte, die hier en daar niet meer dan vier voet diep was. Tot overmaat van ramp zag men bij het maanlicht de planken der dubbeling en de looze kiel rondom het schip drijven. Schipbreuk scheen onvermijdelijk; men moest op alle mogelijke wijze het schip ligten, en ook dan nog was het niet waarschijnlijk, dat het in zijn geheel zou blijven tot aan den volgenden vloed, die het uit zijne gevangenis zou kunnen verlossen. Bij het eerste daglicht bleek het gevaarlijke van hunnen toestand nog meer. Het land was acht mijlen van hen af; in die tusschenruimte

{==733==} {>>pagina-aanduiding<<}
zag men geen enkel eilandje, dat tot toevlugt kon dienen, indien het scheepsvolk genoodzaakt mogt zijn het schip te verlaten. Hoe verschrikkelijk hun toestand was, de strengste tucht bleef bewaard; geene poging, om gehoorzaamheid te weigeren, geen schijn van ontevredenheid; ieder legde eenen ijver aan den dag, die aan opgeruimdheid grensde. Geen ongepast woord, geen vloek, geen gemor werd gehoord. Men poogde eerst het schip te ligten; met dit oogmerk wierp men alles, wat niet volstrekt onmisbaar was, over boord; de kanonnen, den ballast, kruid en lood, alles, wat men dubbel had. Twee maal kwam de vloed, voordat het schip vlot werd; toen het zich eindelijk ophief en niet meer op de rotsen rustte, vreesde men, dat het zinken zou. Met gestadig pompen kon men slechts beletten, dat het water hooger steeg. Uitgeput van vermoeijenis en wanhopig, omdat al hunne pogingen niets baatten, werd het scheepsvolk ten laatste schier moedeloos, toen een der adelborsten een middel voorsloeg, dat hij in Amerika had zien aanwenden, en dat men noemt het schip voeren (fothering the ship); men maakt onder het schip een zeil vast, waaraan werk, wol, schapenmest en dergelijke dingen losjes gehecht zijn. Door de zuiging van het water worden al deze stoffen naar de opening getrokken, die daardoor gestopt of kleiner wordt. Men beproefde dit middel met gelukkig gevolg, en het werken aan ééne pomp was thans voldoende. Men zette den togt voort, totdat men, om het schip te kalefateren, de rivier aantrof, die naar den naam van het schip genoemd is. Toen de Endeavour op zijde lag, ontdekten de reizigers, aan welke bijzondere omstandigheid zij hun behoud verschuldigd waren. Een groot stuk koraal was in de kiel geraakt en had het lek grootendeels gestopt. Zonder dit opmerkelijk toeval ware het schip ongetwijfeld gezonken. Men kan begrijpen, met welke dankbare aandoeningen het scheepsvolk bij dit gezigt was bezield. In zijn
reisverhaal geeft Kapitein cook grooten lof aan al zijne manschap, en noemt bijzonder den Heer banks en zijne medgezellen.
Naauwelijks was de vreugde over deze onverhoopte redding bedaard, of een nieuw ongeluk verbeidde de reizigers. De scheurbuik begon zich te openbaren. Onder anderen waren de sterrekundige green en een inboorling tupia zoodanig aangetast, dat men hunne genezing onmogelijk achtte. Men zocht versche groenten op voor de zieken, en de Heer

{==734==} {>>pagina-aanduiding<<}
banks bestuurde met zijne gewone veerkracht en bekwaamheid de daartoe noodige togten. Op een van deze ontdekte hij het zonderlinge dier, later aan de natuurkundigen en het publiek bekend onder den naam van den Kanguroo. De uitgezondene manschappen bragten visch, tortelduiven, schelpdieren en eenige groenten, die aan de zieken veel goed deden. Banks zamelde uitvoerige berigten op aangaande de zeden en gewoonten der inboorlingen, die van groot belang waren voor de wetenschap. Aan hem is men vooral ook de afteekening der wilden verschuldigd, waarmede men gedurende de reis in aanraking kwam, en die een belangrijk licht verspreidt over de anthropologie. Hij betoonde bij die studiën niet minder oordeel dan ijver. Hij schroomde niet, zich te wagen te midden van eene menigte inboorlingen, vergramd door eene of andere onvoorzigtigheid; hij wist hun weêrstand te bieden, wanneer hunne roofgierigheid hen tot gewelddadigheden verlokte. Hij trad alleen hunne woningen binnen; hij bragt de nachten door, op den grond slapende verre van het scheepsvolk, en te midden van de wilden, die hem gemakkelijk zouden hebben kunnen verrassen.
Na het schip te hebben gekalefaterd, volbragt Kapitein cook den gevaarlijksten zeetogt. Hij nam eene reeks van klippen en eilanden ten noordoosten op; vervolgens, na meer dan 2000 mijlen der kust te hebben langs gezeild, nam hij bezit van het land in naam van Engeland, en noemde het Nieuw-Zuidwallis. Hij zeilde vervolgens naar Nieuw-Guinea, dat hem bleek een eiland te zijn, afgescheiden van Nieuw-Holland. Den 9 October kwam hij te Batavia, waar het schip geheel moest worden hersteld. Toen men de kiel nakeek, zag men, dat die op vele plaatsen niet dikker was dan eene schoenzool. Zij was zoo versleten, dat er hier en daar, om zoo te spreken, niets dan eenig werk in de voegen was, dat het leven der schepelingen had gered. In dien vreeselijken toestand, met zulk een gebrekkig vaartuig, hadden zij den Oceaan beploegd! - Op nieuw brak thans de vroegere ziekte weder uit. In weinige dagen bezweken zeven manschappen. Het getal zieken was zoo groot, dat slechts tien man meer dienst konden doen. De Heeren banks en solander werden er zoo hevig door aangetast, dat men aan hun behoud wanhoopte. Alleen een togt in het binnenland redde hen. Ondanks zijn ijzeren gestel, moest ook cook zijn' tol aan de ziekte betalen. Toen men den 26 De-
{==735==} {>>pagina-aanduiding<<}
cember onder zeil ging, werd de Heer banks aan boord gebragt in eenen toestand, die weinig of geen hoop overliet. De koorts woedde gedurende den verderen overtogt. De stilte van den nacht werd meermalen door de lijkdienst afgebroken, en vóór dat men de Kaap had bereikt, waren er 31 man bezweken. Daaronder behoorden de Heer green en de adelborst monkhouse, die het schip door zijnen goeden raad had gered. Na eene maand te hebben vertoefd, ligtte de Endeavour het anker,
en wendde den steven naar Engeland.
Vóór dat men daar aan wal stapte, verzocht Kapitein cook aan al de leden der expeditie, om hem hunne dagboeken, aanteekeningen en papieren ter hand te stellen. Het was aan allen verboden, iets in het licht te geven, daar de regering zelve eenen persoon wilde kiezen, om het reisverhaal publiek te maken. De keuze viel op Doctor hawkesworth, die zich met veel zorg en niet zonder bekwaamheid van deze taak kweet. Parkinson, broeder van een der togtgenooten, die den Heer banks als teekenaar had vergezeld, schond het ontvangene bevel en gaf eene reeks van teekeningen uit; maar de edelmoedige beschermheer van den kunstenaar bragt de zaak weder in orde, door bijna de geheele oplage van het werk te koopen.
De uitkomsten van den togt waren hoogstbelangrijk. De waarnemingen ten opzigte van de parallax der zon waren uitstekend gelukt. Men had de zeden en gewoonten der Societeit-eilanders leeren kennen. Door hulp van banks en zijnen geleerden togtgenoot had men de planten, mineralen en dieren dezer eilanden, die van Nieuw-Holland, Nieuw-Zeeland, Nieuw-Guinea nagespoord. Men had de kusten van Nieuw-Holland en Nieuw-Zeeland opgenomen, en bevonden, dat deze eilanden van het zuidelijke vasteland gescheiden waren. Men had bewezen, dat er geen vastland was op 47o Z. breedte. De hoofden der expeditie verwierven grooten lof, en Kapitein cook werd terstond tot eenen hoogeren rang bevorderd. Daarbij moeten wij het erkennen, dat een groot deel van deze uitkomsten aan den Heer banks was te danken, die de belangrijkste berigten had opgezameld, niet alleen met betrekking tot de natuurlijke geschiedenis, maar ook ten opzigte van de zeden en gewoonten en den maatschappelijken toestand der wilde volken. Zijn dagboek diende later bij het opstellen van het reisverhaal.

{==736==} {>>pagina-aanduiding<<}

Hoe belangrijk de uitkomsten ook waren, zij leerden het zuidelijk halfrond niet verder dan tot den 47sten graad kennen. Men kon derhalve nog vooronderstellen, dat de Terra australis op eene hoogere breedte lag, dan die Kapitein cook had moeten opnemen. Men maakte dus eene nieuwe expeditie gereed onder denzelfden aanvoerder. Het is niet zonder verbazing en bewondering, dat men den Heer banks, al de gevaren vergetende, waaraan hij was blootgesteld geweest, de vermoeijenissen en ontberingen niet tellende, en vol ijver voor de zaak der wetenschap, op nieuw zijne diensten ziet aanbieden na weinige maanden rust. Zijn aanbod werd gretig aangenomen, en hij maakte zijne toebereidselen op zoo groote schaal, dat hij, ondanks zijnen rijkdom, tot eene geldleening zijne toevlugt moest nemen. Hij verbond aan zich den schilder zoffany, benevens drie teekenaars, twee secretarissen en negen bedienden, allen geoefend in de kunst, om planten en dieren te bewaren. Hij schafte zich overvloedige boeken, instrumenten, platen aan, en den noodigen voorraad voor zulk een talrijk gevolg. Lang was hij gereed, om zich bij de expeditie te voegen, toen belemmeringen van de zijde der Admiraliteit zijn geduld uitputteden, en hem dwongen, om van zijn plan af te zien. Wij achten het billijk, om den naam van den man bekend te maken, aan wien de wetenschap deze hinderpalen moet wijten, en moeten Sir hugh palliser noemen. Men heeft verzekerd, dat Kapitein cook zelf zich tegen het medegaan van den Heer banks zou hebben verklaard; maar, behalve dat dit zeer onwaarschijnlijk is, mist deze bewering alle bewijs. Een brief van den beroemden zeereiziger toont daarentegen, dat hij zeer gezind was, om de toebereidselen van zijnen vriend en reisgenoot te helpen bevorderen.
Men overreedde den Heer banks, om zijne gemaakte onkosten niet zonder vrucht te laten blijven, en om eenen togt te doen naar IJsland met Doctor solander en eenen Zweedschen geestelijke von troil. Sir joseph bragt veertig lieden bijeen, daaronder begrepen de teekenaars, de secretarissen, de matrozen en de bedienden. In Augustus 1772 bereikten zij IJsland, bleven daar eene maand, en onderzochten alles, wat betrekking had op de natuurlijke historie. Zij beklommen den Hecla, bezochten de heete bronnen, den Reygum en den Geyser. De Heer banks kocht eene rijke verzameling boeken en handschriften, die hij aan het Brit-
{==737==} {>>pagina-aanduiding<<}
sche Museum ten geschenke gaf. Doctor von troil, die later Aartsbisschop van Upsal werd, gaf eene belangrijke en volledige beschrijving van deze reis in het licht. Banks liet dit gaarne aan hem over, zoo weinig letterkundige eerzucht bezat hij.
In Engeland teruggekeerd, vestigde banks zich te Londen. In den zomer maakte hij korte uitstapjes naar zijne goederen in Lincolnshire. Zijne gastvrijheid was onbegrensd en kende schier geene uitzonderingen. Zijn huis op Sohosquare, zijne rijke boekerij, zijne kostbare verzamelingen van kaarten, teekeningen, platen en voorwerpen der natuurlijke historie stonden altijd voor de geleerden open. De vreemdelingen werden uitstekend ontvangen. Banks zag zich gaarne omringd van mannen van studie.
Toen in 1777 Sir john pringle zijne betrekking als voorzitter van de koninklijke maatschappij had nedergelegd, werd de Heer banks in November 1778 verkozen, om hem op te volgen. Hij wijdde zich dadelijk met zijnen gewonen ijver aan de pligten van dezen hoogen post. Gedurende eenige jaren was zijn bestuur het voorwerp der algemeene goedkeuring; maar welhaast ondervond ook hij, dat men geene misbruiken kan afschaffen zonder zich vijanden te maken. Hoe gering in den aanvang het getal der berispers zijn moge, zij vormen welhaast een middelpunt, waarom alle ontevredenen, hebzuchtigen, nijdigaards en dergelijke lieden zich vereenigen. Onder de misbruiken, die hij wilde te keer gaan, behoorde het volgende: De maatschappij ontsloot den toegang tot hare rijen hoogst gemakkelijk. De secretarissen kozen, om zoo te spreken, wie hun goeddacht. Al wie achter zijn' naam de drie letters F.R.S. (lid van de koninklijke maatschappij) wenschte gespeld te zien, ieder geestelijke, die eene betere plaats verlangde, ieder geneesheer, die zich in de praktijk wenschte in te werken, behoefde slechts kennis aan te knoopen met deze heeren en hunne toegenegenheid te winnen. De gedurige aanraking tusschen de secretarissen en de leden gaf aan de eerstgenoemden duizende gelegenheden, om hunne beschermelingen aan te bevelen en voort te helpen. Naauwelijks raadpleegde men den voorzitter, ofschoon deze bijzonder belast was met de zorg voor eene goede en onpartijdige keuze. D'alembert, het is bekend, zinspeelde op die gemakkelijkheid in het verleenen van wetenschappelijke eeretitels, toen hij

{==738==} {>>pagina-aanduiding<<}
schertsende zeide tot hen, die naar Engeland gingen, dat hij hen leden van de koninklijke maatschappij zou maken, als zij dat wilden, gelijk hij zelf het zou worden, als hij er iets om gaf. De nieuwe voorzitter besloot hierop orde te stellen. Daar het getal leden onbepaald is, ontveinsde hij zich niet, dat de titel van lid nooit zoo gezocht kon worden als die van lid der Fransche akademie; maar hij hoopte hem toch eenigzins zijnen vroegeren luister terug te geven, door hem niet te verleenen zonder voorafgaand onderzoek. Hij stelde de beide volgende bepalingen vast: 1. ieder, die met goed gevolg de wetenschappen beoefende of belangrijke onderzoekingen had gedaan, moest worden toegelaten, zonder onderscheid van rang en rijkdom; 2. rijke of vermogende lieden, genegen om de wetenschappen te verrijken, uit te breiden, te beschermen, konden, na rijp beraad, leden worden van de maatschappij. Het is te bejammeren, dat de Heer banks, eenmaal aan het verbeteren, niet het dwaze en vernederende statuut heeft vernietigd, volgens hetwelk de pairs en leden van den geheimen raad dadelijk kunnen worden aangenomen; terwijl alle andere candidaten drie maanden te voren hunne redenen van aanspraak op toelating moeten inleveren. Dit gebruik, reeds verkeerd in beginsel, wordt nog verkeerder bij de uitvoering. Wat hiervan zij, de voorzitter beijverde zich, om het schreeuwendste misbruik af te schaffen en tegen onwaardige verkiezingen te waken. Opentlijk gaf hij zijn vast besluit te kennen, om ten strengste te zorgen voor de toepassing van de wetten. Op het oogenblik der verkiezing aarzelde hij niet, om ronduit zijne meening te openbaren en zich tegen dezen of genen candidaat te verklaren. Het gevolg hiervan was, dat verscheidenen werden verworpen, en dat er tweedragt ontstond in het ligchaam van de maatschappij zelve. De rust van den verdienstelijken voorzitter werd door haat en laster verstoord; maar de tijd deed hem regt wedervaren en
zette zijne vijanden op hunne plaats.
Vele omstandigheden werkten zamen, om aan Sir joseph banks den invloed te verschaffen, dien hij zoo edelmoedig ten beste der wetenschappen gebruikte. Zijn groote rijkdom, zijn rang in de wereld, de gunst, die hij aan het hof en bij de ministers genoot, de roem van zijne reizen, zijne onvermoeide vlijt, zijne belangstelling in werkzame geleerden, zijne onafhankelijkheid van geest, geheel vrij van den

{==739==} {>>pagina-aanduiding<<}
naijver, die zoo dikwijls tusschen mannen van studie heerscht, zijne groote werkzaamheid, de schranderheid van zijn oordeel, zijne kennis van het menschelijke hart, zijne groote ondervinding - dat alles vormde een geheel van natuurlijke en verkregene hoedanigheden, zoo als misschien bij geen ander werd gevonden. Meer dan veertig jaren bleef hij de ijverige bevorderaar der wetenschap. Vóór noch na hem heeft iemand, in zijnen hoogen rang geplaatst, haar zoo veel dienst bewezen.
Gelijk vroeger, wijdde hij zich vooral aan de natuurlijke historie, wier verschillende vakken hij met gelijken goeden uitslag beoefende. Hij hield zich echter vooral onledig met de botanie, in welke hij eenen eersten rang bekleedde. Een groot deel van zijn leven en zijnen rijkdom besteedde hij tot het doen maken van prachtige verzamelingen, van teekeningen en platen betrekkelijk deze laatste wetenschap; zijne doorgaande onverschilligheid voor letterkundigen roem deed hem zoo weinig denken aan elke uitgave van zijne stukken, dat hij, zoo als men verhaalt, aan anderen gaarne de slotsommen van zijnen arbeid afstond op het oogenblik, waarop deze van belang werden. Terwijl de werken van anderen zich met zijne denkbeelden verrijkten, terwijl Engelsche en vreemde geleerden van zijne uitgebreide kundigheden partij trokken, jaagde hij er voor zichzelven geen voordeel mede na. Het was hem genoeg te zien, hoeveel hij toebragt aan de bevordering van zijne geliefde studiën.
In 1780 werd banks Baronet, en in 1795 ontving hij de Bath-orde, eene onderscheiding, die men destijds enkel aan krijgslieden of staatsmannen plagt te schenken. In 1797 werd hij benoemd tot lid van den geheimen raad, en volgde den Hertog van Ancaster op als recorder van Boston. Hij weigerde standvastig, om in het Parlement zitting te nemen. Hij was sedert lang in hooge gunst bij Koning george III, die de opregtheid van zijn karakter, zijnen moed in het tarten van gevaren ter liefde der wetenschap, en zijne vastheid van geest hoogelijk waardeerde.
Men heeft dikwijls gezegd, dat de Ministers meermalen hunne toevlugt namen tot zijnen persoonlijken invloed op den Koning, om diens toestemming te verkrijgen tot maatregelen, die hij afkeurde. Ik hecht geen het minste geloof aan deze bewering; niet alleen zou Sir joseph banks zich nooit met deze taak hebben belast, maar ik houd mij ver-
{==740==} {>>pagina-aanduiding<<}
zekerd, dat ook de Koning hem niet zou hebben toegelaten zulk eene rol te spelen. Zijn neef, Sir e. knatchbull, heeft mij ook verzekerd, dat zijn oom nooit iets dergelijks beproefd heeft. Verscheidene malen trad hij tusschenbeiden met een doel meer in overeenstemming met zijne maatschappelijke stelling en met gelukkig gevolg. Gedurende den langen oorlog, die de wereld teisterde na 1792, beijverde hij zich, om zooveel mogelijk de rampen te lenigen, die daardoor ook op de geleerden drukten. Op zijn aanzoek gaf het Gouvernement bevelen ter gunste van la perouse, indien de Engelsche vloot dien ongelukkigen zeereiziger mogt ontmoeten. Toen d'entrecasteaux gezonden werd om zijnen landgenoot op te zoeken, en de verzamelingen van la billardière in handen van Engeland vielen, gaf Sir joseph banks ze aan den geleerde terug, zonder ze zelfs te willen onderzoeken, om den wezentlijken eigenaar niet van zijne regtmatige ontdekkingen te berooven. Menigmalen liet hij aan den Jardin des Plantes verzamelingen teruggeven, die aan deze inrigting gezonden en onzen zeelieden in handen waren gevallen. Hij zond naar de Kaap de Goede Hoop, om papieren terug te eischen, die aan den Heer von humboldt toebehoorden en die onze kruisers hadden prijs gemaakt, en hij wilde niet, dat men hem de gemaakte onkosten terug betaalde. Hij poogde zelfs het onregt te herstellen, dat vreemde volken jegens de mannen van wetenschap pleegden. Toen
broussonet Frankrijk had moeten verlaten, om aan de woede der omwenteling te ontkomen, beval Sir joseph aan zijne correspondenten in Spanje en Portugal, om in diens behoeften te voorzien. Te Lissabon en te Madrid vond de Franschman eene geopende beurs. Dolomieu, in Sicilië gevangen gehouden door de dwingelandij der wreede Koningin, ondervond gedurende zijne lange gevangenschap de blijken van de menschlievendheid van banks. Zijn ontslag kon deze niet bewerken. Engelschen, door de willekeurige staatkunde van napoleon gevangen gehouden, hadden aan hem meermalen de toestemming te danken tot hunne terugkeering naar hun vaderland. Een van mijne geleerde vrienden, een der eerste oosterlingen van onzen tijd, zou te Verdun bezweken zijn zonder de edelmoedige tusschenkomst van Sir joseph banks. Op zijn verzoek trad het Instituut meermalen bij den Keizer tusschenbeiden. Zoodra men onder de gevangenen eenen geleerde

{==741==} {>>pagina-aanduiding<<}
ontdekte, werkte de voorzitter van de Londensche koninklijke maatschappij of zijne ambtgenooten te Parijs aan diens bevrijding.
In 1802 benoemde de Fransche akademie hem tot buitenlandsch lid. Hij bedankte haar voor deze eer in de warmste bewoordingen. De niet- Franschgezinde partij geraakte in geweldige beweging over dit eerbewijs en over de dankbaarheid, waarmede Sir joseph het had aangenomen. Men viel hem met bitterheid aan; cobbett, die te dien tijde Frankrijk en den vrede vloekte, schreef eenen brief aan de leden van de koninklijke maatschappij, waarin hij hen bezwoer, den voorzitter van zijne waardigheid te ontzetten, omdat hij het Instituut het eerste letterkundige ligchaam van Europa had genoemd. Maar de storm dreef weldra voorbij. Verstandige lieden oordeelden, dat de lofprijzende taal van Sir joseph niet te buiten ging, wat bij dergelijke gelegenheden gebruikelijk was, en dat hij volstrekt in geen opzigt te kort had gedaan aan den eerbied, aan de koninklijke maatschappij verschuldigd.
Zijne studie der natuurlijke historie en zijne latere landbouwkundige werkzaamheden verhinderden hem niet, om met ijver ontdekkingen in onbekende streken uit te lokken. Hij was de eigenlijke stichter van de Afrikaansche Vereeniging; en ieder weet, dat ledyard, de merkwaardigste reiziger na mungo park, toen hij gedurende zijnen beroemden togt ondersteuning noodig had, van Sir joseph eenen wissel ontving, die hem in het verre land, waar hij zich bevond, hulp verschafte. Ten gevolge van de pogingen van banks en zijnen invloed bij het Fransche Gouvernement, werd de gevangenschap van flinders, dien ik dikwijls met cook heb hooren vergelijken, grootelijks verzacht. Niet alleen lokte hij op allerlei wijze tot aan het einde van zijn leven allerlei ontdekkingen uit, maar hij trachtte ze ook ten nutte des menschdoms te doen strekken. Hem mag men beschouwen als den oprigter van de kolonie te Botanybaai. Hij was het, die de middelen aan de hand gaf, om den broodboom van de Zuidzee-eilanden naar West-Indië over te planten en er ook den Bengaalschen mango over te brengen. Door zijne proefnemingen werden de vruchten van Ceylon en Perzië naar West-Indië en Europa gevoerd. Zijne liefde voor de botanie bepaalde zich, zoo als men ziet, niet enkel, gelijk die van vele botanisten, tot beschrijvingen of klassificatiën,

{==742==} {>>pagina-aanduiding<<}
tot het zamenstellen van eenen cataloog of het verzamelen van een herbarium. De tuinbouw boezemde hem levendig belang in, en de maatschappij, aan dezen gewijd, was hem, zoo niet haren oorsprong, althans een deel van haren goeden uitslag verschuldigd. Gedurende tweeënveertig jaren hield Sir joseph zich vlijtig met het Britsche Museum bezig en maakte het rijke geschenken. Na zijnen dood erfde het zijne rijke boekerij en de meeste zijner verzamelingen.
Zijne uitgegevene geschriften, gelijk ik reeds zeide, staan niet in verhouding tot zijne wetenschappelijke werkzaamheid. Zij betreffen enkele punten van land- of tuinbouw.
Gedurende de laatste dertig jaren van zijn leven leed Sir joseph banks veel en bijna onafgebroken aan het voeteuvel. De laatste 14 jaren kon hij zich van zijne beenen schier niet meer bedienen. Hij nam tot onderscheidene middelen zijne toevlugt, om de hevigheid der aanvallen te verzachten. Hij gebruikte volstrekt geene gegiste dranken en onthield zich van alle dierlijk voedsel; maar, zoo de aanvallen minder hevig werden, zij keerden gedurig terug. Het geneesmiddel van husson gaf hem op het laatst veel verligting. Aan hen, die het er voor hielden, dat dit middel het gestel ondermijnde en het leven verkortte, zeide hij: ‘Hoe vele jaren levens geeft gij mij, als ik het niet gebruik?’ Langzamerhand putte echter de pijn zijne krachten uit, en hij stierf op zijn buitengoed Spring-Grove, te Hounslow, op den 19 Junij 1820, in den ouderdom van 78 jaren.
Zijn testament getuigde nog van zijne liefde voor de wetenschappen. Den Heere brown, zijnen bibliothecaris, vermaakte hij eene lijfrente van 200 pond, met het gebruik van zijne boekerij en zijne verzamelingen, op voorwaarde dat hij zijne studiën in de natuurlijke historie zou voortzetten en den plantentuin te Kew met zijne kennis ten dienste staan; aan den Heer bauer, die dertig jaren lang zijn teekenaar was geweest, verzekerde hij een jaarlijksch inkomen van 300 pond, mits hij te Kew bleef wonen en voor den plantentuin arbeiden. Hij verlangde begraven te worden in de plaats, waar hij zou sterven; hij verzocht zijne bloedverwanten, om zich de droefheid te besparen van zijne begrafenis bij te wonen, en eischte uitdrukkelijk, dat men geenerlei gedenkteeken voor hem zou oprigten. Hij liet eene weduwe na, met wie hij in 1779 was getrouwd; kinderen

{==743==} {>>pagina-aanduiding<<}
had hij niet, en zijne aanzienlijke goederen vielen aan de bloedverwanten van zijne echtgenoote ten deel.





Een millioen.

(Moskovitische Anecdote uit het jaar 1811. Door den Graaf a. de la garde.)

Wij waren te Weenen tijdens het Congres van 1814, en keerden juist van het redoutebal naar huis. Het was een heerlijke avond, en derhalve gingen wij te voet naar den Jager-reel. Toen wij het hotel van den Graaf van rosenberg voorbijkwamen, zagen wij hetzelve op de schitterendste wijze verlicht. Bedienden in prachtige liverei droegen schalen met fruit en ijs over het voorplein. Eene welluidende muzijk en vrolijk klinkende stemmen getuigden, hoe lustig het er van binnen moest toegaan.
‘Het komt mij voor,’ zeî ik tot mijnen vriend, ‘dat uw landsman, de Heer raily, zijne koninklijke gasten heden nog prachtiger onthaalt dan anders. Gaat dat zoo voort, dan zal zijn crediet van een millioen bij den bankier arnstein weldra uitgeput zijn.’
‘Ook dan zou er wel weder raad komen,’ hernam griffiths. ‘De loopbaan der spelers van beroep wordt zoo zeer door onvoorziene omstandigheden, door wonderlijke voorvallen doorkruist, het geluk komt hun zoo dikwijls en soms op eene zoo grillige wijs te hulp, dat de woorden armoede, rijkdom, toeval, stoutheid in elken regel hunner levensbeschrijving te vinden zijn. Nu en dan schitteren uit deze draaikolk ook wel eens edelaardigheid, zelfopoffering, grootheid. Ware de groote hoop in de geheimen dezer soort van existentiën ingewijd, zoo zou de begoochelende tooverglans verdwijnen, waarmede hij het lot van die Zingali's der hoven, speelzalen en paleizen omgeven ziet. - De oorsprong van dit crediet van een millioen guldens hecht zich aan een voorval, hetwelk de Heer raily zelf mij verhaald heeft, en dat op eene wonderbare wijze de eindelooze ressources van het spel kenmerkt.’
Wij waren ter plaatse, en mijn vriend ging aldus voort: Op zekeren ochtend houdt voor het hotel, hetwelk de Heer raily te Moskou bewoonde, een elegant, met vier lang-
{==744==} {>>pagina-aanduiding<<}
manige en prachtig opgetuigde paarden bespannen rijtuig stil. Op den bok van hetzelve zat, als op eenen troon, een koetsier met glinsterenden, gekroesden baard, gedost in een' met goud geborduurden kaftan, die door een' rijken Kazanschen gordel om het middenlijf toegehouden werd. Van een der voorpaarden liet een jockey van twaalf of dertien jaren, net, koket gekleed en niet veel grooter dan de stevel van eenen ruiter der lijfgarde, den schellen en langgerekten kreet weêrgalmen, door welken deze pigmeïsche eentauren hunne paarden aanvuren en de voetgangers waarschuwen. De lakkei, in groote liverei, met den driekanten, rondom met zilver bezetten hoed op het hoofd, paste bij het overige: kortom alles was zoo volledig, dat er ook niet de geringste aanmerking op te maken zou geweest zijn. Zooveel wat de karos betrof.
Een man van ongeveer dertig jaren, in Russisch gewaad, welke kleeding door eenige edellieden der afgelegener provinciën nog gedragen wordt, treedt uit dezelve. Hij heeft een open, innemend gelaat; zijne blonde haarlokken mengen zich, al krullende, met zijnen blonden baard; kortom, geheel zijn uiterlijke kenmerkt den man, die tot de hoogere klassen der zamenleving behoort. Hij doet zich aanmelden, en treedt binnen met dat ongedwongen voorkomen, hetgeen reeds op zich zelf een uitmuntende aanbevelingsbrief is, wanneer men er geenen anderen heeft om zich zijnen weg in de wereld te banen.
‘Wil mijn bezoek verontschuldigen,’ zeî hij in zeer goed Fransch tot den Heer raily. ‘Ontegenzeggelijk had ik daartoe alvorens om uw verlof moeten verzoeken; maar ik was zoo gelukkig, reeds eenige malen in openbare zamenkomsten uw gezelschap te genieten; hierop heb ik mij verlaten, en ik hoop, dat het mij tot verontschuldiging moge strekken.’
De Heer raily herkende hem ook terstond, haastte zich hem een' stoel aan te bieden, en vroeg hem vervolgens, waarin hij hem van dienst kon zijn.
‘Wat ik u heb mede te deelen, Mijnheer, is voor mij van veel gewigt; maar veroorloof mij, alvorens ik u iets openbaar, van u de belofte der geheimhouding te verzoeken, hetzij dan dat gij mogt oordeelen mij de gunst, om welke ik vervolgens wil aanhouden, te kunnen toestaan of mij die te moeten weigeren. Eene ontijdige openbaarwording zou

{==745==} {>>pagina-aanduiding<<}
datgene, hetwelk ik thans door uwen bijstand zou wenschen te verkrijgen, ook later misschien onmogelijk maken; wees echter overtuigd, dat hetgeen ik u thans te vertrouwen heb u op geenerlei wijs in gevaar of ongelegenheid kan brengen.’
Zonder aarzelen gaf de Heer raily de gevraagde belofte; want hij ondervond reeds de werking eener sympathie, die hem voor den jongen man belangneming inboezemde. Hierna gaf hij bevel, dat niets het gesprek zou storen, en wijdde nu den vreemdeling zijne volle oplettendheid.
‘Ik heet swerkof feodorowitsch,’ vervolgde deze, ‘en ben koopman van het eerste gilde. Ongetwijfeld zal het u bekend zijn, welken rang wij in den burgerstand bekleeden. Ik woon thans hier in uwe nabuurschap, doch heb mijn handelshuis en gewoon verblijf te Tula.
Gij, Mijnheer, zijt, naar mij gezegd is, een voorname Engelschman, die sedert eenige maanden te Moskou vertoeft, en, gelijk alle lieden van aanzien bij u te lande, hoog en nobel speelt. Dit doen wij ook in Rusland, en ik geloof, dat zulks overal, in meerdere of mindere mate, het geval is. Maar men zegt verder, Mijnheer, dat gij zeer voorspoedig speelt, waarmede ik mij veroorloof u geluk te wenschen, want op deze wijs ontkomt men het gevaar van uitgeplunderd te worden. Vergeef mij, wanneer ik hier nog bijvoege, dat het juist dit is, wat mij de vrijheid heeft doen nemen, u mijne opwachting te komen maken.’
‘In welk verband kan mijne levenswijs en derzelver al of niet gelukkige uitkomsten met uw bezoek staan?’ antwoordde raily, die over dezen aanhef tamelijk verbaasd was: ‘Mag ik u verzoeken, u duidelijker te verklaren? Zijt gij gekomen om uw geluk of uwe bekwaamheid in kaartof dobbelspel met mij te beproeven?’
‘In geenen deele, Mijnheer; ik speel nooit, zelfs versta ik geen spel.’
‘Maar wat is dan uw verlangen?’
‘Ik kom,’ begon de jonge Rus weder, op eenen plegtigen toon en terwijl zijn gelaat eene uitdrukking van pijnlijken ernst aannam, ‘ik kom tot het doen eener veel gewigtiger mededeeling, die eene aangelegenheid betreft, welker uitslag van u kan afhangen, doch bij welke ook het spel in aanmerking komt.’
‘Verklaar u, Mijnheer!’
‘Ik heb uwe edele denkwijs hooren prijzen; hierop heb

{==746==} {>>pagina-aanduiding<<}
ik mijn vertrouwen gebouwd en ben gekomen, om mijne toekomst, mijn leven in uwe handen te leggen, daar ik u om een goed smeek, waaraan de Engelschen zulk eene hooge waarde hechten - om de vrijheid.’
Bij het woord vrijheid, dat met eene geestvervoering uitgesproken werd, die niet te beschrijven is, zag de Heer raily den jongen man met verbazing aan, bijna twijfelende, of niet alles, wat hij zoo even gehoord had, als scherts moest opgenomen worden. De Rus, die zeker zijne gedachten raadde, voegde er derhalve in allerijl bij: ‘Dit woord bevreemdt u uit mijnen mond, Mijnheer. Maar is dan niet, na het leven, de grootste der weldaden, die God ons verleenen kan, het beginsel van al wat edel en groot is, de vrijheid? Nu dan, van die vrijheid, zonder welke het leven geene waarde heeft, ben ik voor eeuwig beroofd; zij is voor mij hetgeen het licht is voor den blinde, die er naar smacht - ik ben een lijfeigene, een slaaf... Aan u, Mijnheer, is het misschien voorbehouden, mijn voorhoofd van die schandvlek, van dat brandmerk der dienstbaarheid rein te wasschen, mij te verlossen van dat uithangbord der eerloosheid, hetwelk wij, als een caïn's-teeken, van geslacht tot geslacht voortervend, aan onze deuren hechten moeten.’ (*)
‘Maar, ik bid u, zeg mij dan toch, Mijnheer, hoe ik in dit alles betrokken ben.’
‘Gij komt, in het gewoel, dat men de groote wereld noemt, met den Graaf K...., vaandrig bij het regement der adelgarde, in aanraking. Het is een der jonge lieden, die in den club der Engelschen het grootste aanzien genieten; hij zet de vermetelste spelers en wedders door zijne stoutheid, zijne weelde en zijnen hoogmoed in verbazing.’
‘Het is waar, ik ken hem, en onze kennis heeft bijna het voorkomen van een' naauweren vriendschaps-omgang.’
‘Ja, maar eenen omgang, die, ik waag het zulks te zeggen, zonder innerlijke waarde is, omdat de grondslag: achting, daaraan ontbreekt. Gij koestert voor den Graaf geene achting, Mijnheer, en daarin zijt gij het met geheel de wereld eens. Hem geldt ijdelheid voor fierheid, onbeschaamd-
{==747==} {>>pagina-aanduiding<<}
heid voor moed, gesnap voor geleerdheid, en, wat nog erger is, het ontbreekt hem geheel aan gevoel, aan ziel. Zoodanig is de Graaf. Met schepsels van dien aard houdt men wel omgang, maar men kan hen nimmer achten, nimmer hun vriend zijn.’
‘Voorwaar, dit is geen vleijend beeld; maar nu verder?’
‘Nu!... Zie, Mijnheer, ik zeg zulks met den blos der schaamte op de wangen, met de hel in het hart, van dezen man ben ik de slaaf; hij is mijn meester.’
Bij deze woorden vulden zijne oogen, die nog pas van geestdrift vonkelden, zich met tranen. De Heer raily stond als verplet; want hij begreep terstond, hoe vreeselijk zulk een lot voor zulk een' man moest wezen.
‘Bedaar en ga dan voort,’ zeî raily, hem vriendelijk de hand drukkende. ‘Volgens hetgeen ik tot nog toe gehoord heb, kan ik u slechts uit den grond van mijn hart beklagen; laat mij nu ook vernemen, hoe ik u dienen kan.’
De jonge man herkende de taal des harten; zijne tranen hielden op te stroomen, en weldra kon hij voortvaren.
‘De vader van den tegenwoordigen Graaf woonde op een zijner landgoederen, in de nabuurschap van Orel. Mijn vader, die hem, nog zeer jong, tot zijne oppassing toegevoegd was, diende hem met ijver en trouw, en de Graaf beloonde hem daarvoor, door hem bij zijn sterven eene vrij aanzienlijke som gelds te vermaken; echter gaf hij hem de vrijheid niet. Even als andere nijvere lijfeigenen, begon mijn vader met zijn geld handel te drijven, en wel in pelterijen met het zuiden van Rusland. Door het geluk in zijne ondernemingen begunstigd, vermeerderde zijn vermogen zich snel, en hij rigtte nu zijn huishouden naar zijne omstandigheden in. Terwijl ik nog een kind was, had mijn vader een van de slagtoffers der Fransche revolutie, als balling naar ons land gevlugt, den Heer van b***, een man van groote kundigheden, bij zich opgenomen, en deze belastte zich met de zorg voor mijne opvoeding. Hij was mij een tweede vader, en wat ik waard mag wezen, heb ik hem te danken. Met onzen toestand als lijfeigenen bekend, deed hij mij meer dan eens den voorslag, om er mij aan te onttrekken, door met hem naar buitenslands te gaan. Maar in dat geval had ik mijn vaderland voor altijd vaarwel moeten zeggen; daarenboven zou mijn vader zich wegens mijne vlugt hebben moeten verantwoorden, en het zachtste, waarmede hij vrijge-
{==748==} {>>pagina-aanduiding<<}
komen zou zijn, ware geweest, dat hij, uit zijnen schitterenden levensstand, weder tot het leven van een' gemeenen slaaf had moeten terugkeeren. En eindelijk hield mij nog een krachtiger beweeggrond, dan het verstand, in de banden der dienstbaarheid - de liefde! Ik beminde en werd bemind; en zoo ik al het denkbeeld verre van mij wierp, om het lot van een jong, welopgevoed meisje, hetwelk door eene verbindtenis met mij insgelijks opgehouden zou hebben vrij te zijn, aan het mijne te hechten, zoo koesterde ik niettemin de hoop, dat zoo onbillijke wetten met der tijd afgeschaft zouden worden, en dat Keizer
alexander, even als zijn beroemde voorvader peter de groote, de zedelijke herschepper van zijn land, weldra ons ijzeren juk zou verbreken, en ons even als de boeren, die de kusten der Oostzee bewonen, even als de lijfeigenen op sommige van zijne keizerlijke domeinen behandelen zou (*). Ik hoopte, eindelijk vrij geworden, eudoxia zonder het beschimpende wollen band der slavernij, maar integendeel schitterende onder den witten en reinen krans eener vrije gade, naar het trouwaltaar te kunnen leiden. Tot op den huidigen dag heb ik vergeefs gehoopt. Mijn vader stierf; ik zette zijnen handel voort, en breidde dien naar het Oosten uit. Binnen weinig jaren verdubbelde ik, door gelukkige speculatiën, den reeds zeer grooten rijkdom, welken hij mij had nagelaten.’
‘Maar, waarom doet gij dan den Graaf den voorslag niet, om u los te koopen?’
‘Hij zou het mij weigeren. Het is een bij de Moskovitische grooten aangenomen beginsel, om nimmer in de loskooping van eenen slaaf te bewilligen. Eerst onlangs nog zijn aan Graaf scheremitoff door eenen lijfeigene vruchteloos twee millioenen roebels als losgeld geboden, ofschoon hij hem slechts eene schatting van weinig roebels 's jaars had op te brengen. Maar die meêdoogenloozen zijn er trotsch op, onder hunne vazallen millionairs te tellen, aan welke zij met

{==749==} {>>pagina-aanduiding<<}
een enkel woord het hart kunnen breken, het leven brandmerken; het vleit hunne ijdelheid, deze ongelukkigen uit eene prachtige equipaadje, de vrucht van derzelver nijverheid of genie, te zien uitstijgen, om voor hen in het stof te knielen. En dit, almagtige God! eeniglijk en alleen daarom, wijl de gebieder, die hen zoodanig vernedert, de genade gehad heeft, gelijk een Fransch schrijver zich uitdrukt, van geboren te worden! Ha! Mijnheer, is dit niet onregt, is het geen gruwel?’
Nog gedurig heftiger wordende, voegde hij er vervolgens met eene driftsvervoering, die van de diepte der wond getuigde, bij: ‘Dit is het beeld van onzen toestand in het algemeen; maar hoe zoudt gij niet ijzen, wanneer gij dien in deszelfs bijzonderheden kendet; hoe zoudt gij ons juk verwenschen! Wat behoefden de schrijvers, de wijsgeeren, die zoo veel over menschenregt en menschenwaarde geschreven hebben, de voorbeelden van misbruikt geweld in de verte, in den handel met de Negers te zoeken, welke men aan de Afrikaansche kusten ontrukt, om hen aan het ander einde der wereld te verkoopen? Waarom keerden zij hun oog niet op onze ellende? Hier hadden zij kunnen zien, hoe wij, de stiefkinderen der natuur, met ketenen beladen, als een verachtelijke meststof, van den grond, dien onze handen vruchtbaar gemaakt hebben, naar andere onbebouwde steppen gesleept worden, om ook die wildernissen in bouwland te verkeeren. Zij hadden kunnen zien, hoe, uit bloote luim en grilligheid, onze ligchamen door geeselslagen opgereten worden; hoe de zoon, gedwongen de beul zijner moeder te worden, met roeden de borst moet teisteren, die hem gevoed heeft. Ha! wanneer zij al dit lijden gekend hadden, zouden zij, ik herhaal het, tot het bepleiten hunner heilige zaak niet naar afgelegene kusten behoeven te zien, om wreedheden op te sporen, over welke op hunne stem gezucht wordt, zonder dat er daarom misschien immer een einde aan wordt gemaakt.’
Hier hield hij, als door de herinnering dezer donkere beelden overmand, een oogenblik op; vervolgens ging hij, onder den invloed dezer vreeselijke voorstellingen, op een' nog meer tot in het binnenste der ziel dringenden toon voort: ‘Welnu, Mijnheer, het eind van al die ellende, het bezit eener vrouw, welke ik aanbid, en die, gelijk ook ik, sterven zal, zoo zij niet de mijne wordt, de vrijheid,

{==750==} {>>pagina-aanduiding<<}
dat voorwerp mijner vurigste wenschen, al deze weldaden kan ik u te danken hebben; gij kunt voor mij meer dan een mensch, meer dan een vriend, bijna een God worden!’
‘Wat moet er gedaan worden? Ik ben tot alles bereid; spreek slechts, verklaar u!’
‘Gij speelt, Mijnheer. Wat voor u misschien slechts tijdverdrijf is, is bij Graaf K.... razende hartstogt. Hij offert er alles aan op, en die drift zal hem onmisbaar in het verderf storten. Derhalve zal het voor u iets zeer gemakkelijks zijn, er hem toe te brengen, dat hij met u spele. Beweeg hem, een klein landgoed, dat hij op den oever der Wolga bezit, op het spel te zetten; het is een dorp van slechts vijftig haardsteden en welks nijverheidstak in het spijkersmeden bestaat. Verkoopen zou hij dit goed om geenen prijs; hiervan ben ik zeker; anders ware het reeds lang in mijn bezit. Maar in de koortshitte van het spel kan hij het misschien wagen, kan het verliezen: hierop rust mijn geheele plan. Het dorp is dat, waarin ik geboren ben, waarin mijn vader geboren is, waar al mijne overige maagschap leeft. Het worde mijn eigendom, en wij zijn allen vrij. Thans zijt gij heer van mijn geheim en van mijn lot. Zeg nu, of gij mij helpen wilt; uw woord is mij genoeg. Wilt gij het, zoo spaar niets; verdubbel, verhonderdvoudig den inzet; zegevier, het koste wat het wille. Gij hebt onbepaald crediet op mijne kas; maak er zonder bedenken gebruik van. Hoe het toeval ook met u te werk moge gaan, hoe hardnekkig het u ook tegen zij, al maakte het mij tot een doodarm man, zoo zou ik u toch eeuwig dankbaar zijn, dat gij gevoel voor mij gehad, aan mijne bede gehoor verleend en gepoogd hebt mij vrij en gelukkig te maken.’
Raily beloofde alles, en daarna verlieten zij elkander.
Twee Paladijnen, van begeerte brandende om elkander, onder de oogen hunner schoonen, den prijs van het tournooi in de steekbaan te betwisten, dringen zich niet driftiger tot den strijd, dan een paar spelers, wanneer zij voor het groene tafelkleed krachten en geluk tegen elkander willen meten. Het is alsof er eene magnetische aantrekking bestond, welker invloed hen op een' bepaalden dag bijeen moest brengen, al bevonden zij zich ook aan de twee tegenovergestelde uiteinden der wereld. Alsdan begint er een strijd, driftiger en razender dan tusschen een paar Engelsche boxers. De uitkomst is

{==751==} {>>pagina-aanduiding<<}
ook bijna gelijk: ligchamelijk, de dood van een' der strijders; zedelijk, het bederf van een' der spelers.
Dienvolgens kan men begrijpen, hoe de Graaf en raily elkander weldra tegenover stonden. De Engelschman wist het behendiglijk zoo in te rigten, dat hij in den beginne voor zijnen medespeler moest onderdoen. Hierdoor nog meer aangevuurd, werd zijne tegenpartij nu, letterlijk genomen, zijne schaduw: hij volgde hem overal, op de jagt, op het bal, op de wandelplaatsen, in den schouwburg; hij verliet hem niet meer. Nimmer is een hoveling te Versailles of St. James stipter bij den Koning zijne opwachting komen maken, telken male Z.M. opstond of zich te bed begaf.
Het te Moskou zoo veelvuldig gespeelde pharao was ook het spel, waarin de twee kampvechters tegen elkander de lansen braken. De Graaf hield de bank; raily had reeds bijna 50,000 roebels verloren. Men kan begrijpen, hoe aangenaam dit den Rus moest smaken. Eindelijk echter kwam de bank ook aan den ander, en nu verkeerde de kans.
Op zekeren namiddag zag de Heer raily zich zoozeer door het geluk begunstigd, dat hij Graaf K.... alles afwon, wat deze aan geld en roerende geldswaarde bezat, de rijk in goud en edelgesteenten gevatte Heiligenbeelden niet uitgezonderd, aan welke de Rus eene onschatbare waarde hecht. Telkens won hij, en, toen de volgende dag aanbrak, lag deze massa van rijkdommen rondom de tafel, die tot strijdperk gediend had, op elkander gestapeld.
Desniettemin had de Graaf lust, om nog verder voort te spelen, doch slechts om wit geld, dat is met krijt op het groene tafelkleed aangeschrevene getallen, of, met andere woorden, op crediet. Hiertoe echter toonde raily zich niet genegen, en deed alsof hij zijne bedienden wilde schellen, en hen alles, wat van dezen rijken en volumineuzen buit draagbaar was, in zijn rijtuig doen pakken.
Op dit gezigt beijverde de Graaf zich nog dringender dan te voren, om hem tot blijven te bewegen. Hij smeekte hem zoo vurig, hem toch revanche te willen geven, dat raily de gelegenheid gunstig achtte, om de belofte te houden, welke hij aan zijnen jongen beschermeling gegeven had.
Hij legde het goud, de edelgesteenten en het bankpapier weder op de tafel en sprak: ‘Heer Graaf, ik ben een dienstvaardig speler, dat zult gij zien. Daar is mij de gril komen aanwaaijen om een Moskovitisch grondbezitter te worden, al

{==752==} {>>pagina-aanduiding<<}
ware het slechts om de zonderlingheid der zaak. Gij bezit een klein eigendom aan de Wolga; wilt gij, zoo zet ik al wat daar ligt tegen dat goed.’
Men moet het geweld der speelwoede over dengeen, die daardoor bezeten en wiens binnenste er als door verkoold is, kennen, om te begrijpen, dat deze op het oogenblik, waarin de laatste hoop, om zijn verlies te herstellen, hem ontvalt, zonder bedenken zou aannemen, zelfs wanneer lucifer hem den voorslag deed, om zijne ziel tegen een dukaat op het spel te zetten. Zonder slechts den tijd te nemen om een antwoord te geven, vliegt Graaf K.... naar zijne secretaire, neemt er den koopbrief uit, en werpt dien vol vreugde, als inzet tegen de kostbaarheden, welke de tafel bedekken, op dezelve.
Het geluk bleef den Heer raily getrouw: geene tien minuten hadden zij op nieuw gespeeld, of hij was heer van het beloofde land; het zoo vurig gewenschte doel was bereikt. Den koopbrief bij zich stekende, en de vroeger verlorene 50,000 roebels van de op tafel liggende sommen voor zich afzonderende, zeide zij: ‘Thans, Heer Graaf, wilt gij, quitte ou double om het overige?’
De Graaf koos eene kaart en won.
‘Zoo, nu is het wèl,’ zeî hierop de Engelschman; ‘ik vind mijnen nacht genoegzaam betaald.’
Vervolgens scheidden zij van elkander als de beste vrienden der wereld: de Rus verbaasd en verrukt over de hem zoo onbaatzuchtig gegevene revanche, en raily hoogelijk verheugd over het heil, dat hij zijnen vriend bereiden kon.
Dienzelfden dag zond hij aan feodor zijne 50,000 roebels terug, en berigtte hem, dat hij den koopbrief van het goed aan de Wolga te zijner beschikking had. Weinige uren daarna zag hij hem met een jong en schoon meisje, blozend en blond, zoo als al de dochters van het Noorden, bij hem binnentreden en deze aan hem voorstellen. Het was eudoxia, haar, welke feodor zoo innig beminde en van welke hij wist zoo innig bemind te worden. Beide zich voor den gelukkigen speler op de knieën werpende, zeiden: ‘Gij zijt thans onze beheerscher, onze vader; geef ons uwen zegen, en voltooi daarmede het grootsche werk onzer wedergeboorte!’
Raily hief hen op en sloot hen onder vreugdetranen in zijne armen. Vervolgens zeide hij tot eudoxia, haar den

{==753==} {>>pagina-aanduiding<<}
koopbrief over het goed aan de Wolga ter hand stellende: ‘Moge hij zijn geluk geheel en al aan u te danken hebben. Zelfs in het vooruitzigt hard en onregtvaardig, verbiedt de wet aan vrijgewordene lijfeigenen nog steeds het bezit van eenig heerengoed; gij echter, mijne dame, zijt eene vrije, eene adellijke, en dezelfde wet veroorlooft, dat de lijfeigene uwer goederen, wanneer gij hem tot den rang van uwen gemaal verheft, in het onbetwiste bezit derzelve mag blijven. Gij zijt mits deze, krachtens het u overhandigde document, de landvrouw van het dorp; leid nu feodor naar het trouwaltaar, en hij zal geene andere banden dragen dan de uwe.’
Bij deze woorden verborg eudoxia, buiten zichzelve van vreugde, haar blozen, en voorzeker ook hare tranen van verrukking, aan den boezem van haren geliefde.
‘Mijnheer,’ zeide de jonge koopman, ‘wij beiden, zij zoo wel als ik, zouden de kracht niet hebben ons leven lang zulk eenen last van dankbaarheid te dragen. Gelukkig hij, die in zulk eenen toestand zoo edel een hart mag aantreffen! Maar wees niet ten halve grootmoedig; neem dit van ons aan; o neem!’ en, hem eene portefeuille toereikende, herhaalde hij zijne bede, met de bijvoeging: ‘eerst dan zullen wij waarlijk gelukkig zijn.’
Tot eer van den speler zij het gezegd, dat hij zwarigheid maakte, zich eene daad te laten betalen, die geene andere verdienste had, dan dat zij gelukt was.
‘U smeekende dit bewijs onzer dankbaarheid aan te nemen,’ zeî nu feodor verder, ‘gelooven wij niet onze schuld te hebben afgedaan: Wij blijven uwe schuldenaars tot in het graf. Maar,’ hier wierp feodor zich wederom op de eene knie, ‘om Gods wil neem dit als eene gedachtenis van ons aan, of anders neem uwe weldaad terug!’
De Heer raily weêrstond nu niet langer, en eenige dagen daarna verliet hij Moskou.
De portefeuille bevatte een millioen roebels, met het opschrift: aan den vrijen man, die mij vrij gemaakt heeft.





De uitvinding van het schaakspel.


Aan den Ganges, in de lommer van een brahma heilig woud, 
Zat de grijze priester sila⁽*⁾, met der goden raad vertrouwd. 

{==754==} {>>pagina-aanduiding<<}

Lagchend zwom de purpre lotus in het heilig stroomkristal, 
Koninklijk gedoschte vooglen vulden 't bosch met zoet geschal, 
Kwistig strooide de avondkoelte geur van rozen en jasmijn; 
Maar geen kleuren, geuren, zangen, weerden sila's boezempijn: 
Want de leerling eens hem dierbaar, om de mildheid van zijn aard, 
Toonde, op d'erftroon zijner vaadren, zich het rijksbewind niet waard. 
 
't Zegevieren zijner waapnen, de aangroei zijner heerschappij, 
De overvloed in zijn trezoren, weelde, voorspoed, vleijerij, 
Bliezen't hart van Rajah siram⁽†⁾ met verwaten trotschheid op, 
Dat zijn greintje wijsheid vluchtte; doch de dwaasheid rees in top. 
Zich bewondrend en vergrootend dacht hij zich den goôn gelijk; 
Doch de krijgs- en priester-Kasten⁽§⁾ weinig meer dan nuttig slijk, 
 
En de lager standen minder dan 't verachtelijke stof, 
Dat hij van zijn voeten schudde, na een wandling in den hof. 
 
Peinzend, in die ramp verzonken, bad de waardige Bramin: 
‘Groote vischhnu!⁽*⁾ Albehouder! Stort mijn' geest uw wijsheid in! 
 
Toon mij hoe ik Rajah siram van zijne ijdelheid bekeer'; 
Dat hij weêr de menschen achten, weêr de goden dienen leer'!’ 
 
Hooger bijstand was wel noodig; want zoo menig 't onderwond, 
Boette 't met zijn hals of vrijheid, of hij zwierf als balling rond. 
 
Als de grijsaard had gebeden, drong een inspraak tot hem door: 
‘Siram bukk' voor palm en ebben! Raak zijn geest aan met ivoor!’ 
 
Toen een week daarna de Rajah tegenover sila zat, 
Boog de trotsche siram waarlijk voor een palm- en ebbenblad; 
    't Was een vierkant.⁽‡⁾ Vier-en-zestig kleine ruiten, om en om 
Lichten donker, droegen weêrzijds een geschaarden krijgerdrom; 
Twee-en-dertig strijdfiguren van met kunst bewerkt ivoor: 
Zestien blanke Hindo-beelden; zestien naar den bruinen Moor. 
Ieder ord'ning was de zelfde. In het midden, rijk aan zwier, 
Stond een Rajah; aan diens zijde 't magtig hoofd van 't krijgsbestier. 
't Uiterst van de beide vleugels dekte een torendragend paar 

{==755==} {>>pagina-aanduiding<<}

Lijnregt voortgaande elefanten. Naast hen stonden ruiters daar, 
Om, met onverhoedsche sprongen, over vriend en vreemde heen, 
In des vijands rug te dringen. Slanke schutters, rap ter been, 
Hielden, in het centrum, pijlen, die elkander kruisten, ree. 
Vóór dat zoo aanzienlijk achttal stonden needrig en gedwee, 
Om den aanval te ondernemen en verduren, op èèn lijn, 
Vier paar boeren, soort van landstorm, onbeteeknend naar den schijn. 
't Was: het Schaakspel; sila's vinding. Maar zijn diepe wijsheid gaf 
Elk der boeren kans op 't erven van der sterken rang en staf: 
Dringt hij tot de diepste ruitlijn van des vijands heirtogt door, 
Dan, in rang verheven, baant hij zijnen Rajah 't zegespoor. 
 
Siram in zijn dwaasheid spelend met die boeren, hem veracht, 
Dreef hen achtloos voort en verder, zonder eenheid, zonder kracht. 
Siram liet de zijnen rusten; enklen traden slechts vooruit; 
Maar zijn zwarte schutters, ruiters, rukten aan en vonden buit: 
Ruit aan ruit verloor haar manschap. Toen ging 't op een ruilen aan, 
 
Stuk voor stuk. Het zwart geboerte kreeg alom een open baan; 
Nu ging dat geboerte voorwaarts, drong naar de overzij van 't blad, 
En gaf, wiss'lend van gedaante, dààr, in weinig zetten: ‘mat!’ 
 
Met verbazing zag de Rajah op het zinrijk schaakveld neêr. 
Hoe veel spelen hij beproefde, hij verloor ze telkens weêr; 
Tot hij, door verliezen wijzer, inzag hoe die boerenrij 
Niet de minste, maar voornaamste rol speelt in een schaakpartij. 
 
Doch verwinnend leerde ook siram, tot een zegen voor zijn land, 
Ongemerkt, de deugd en waarde schatten van den lager' stand, 
En zijn eigen zwakheid kennen; zòò, dat hij op nieuws de goôn 
Diende, en zelfs de minste Kasten achtte, als pijlers van den troon. 
 
Toen de wijsheid faalde in woorden dook ze in beelden van ivoor; 
Sila hield zijn hals en vrijheid, en zijn naam leeft de eeuwen door. 
 
Weêr aan d'oever van den Ganges, tusschen bloemen, bij 't geluid 
Van der vooglen avondzangen, in den geur van bloem en kruid. 

{==756==} {>>pagina-aanduiding<<}

Zat de grijze priester, eenzaam, doch nu in verrukking, neêr: 
‘Groote vischnu! Albehouder!’ sprak hij dankbaar, ‘u zij de eer! 
Onuitputlijk zijn uw wegen! Honderd volken doet gij wèl 
Door de vinding van uw' dienstknecht, in een nietig poppenspel!’ -⁽**⁾ 
En een stemme zeide: ‘Sila! schrijf met letteren van goud, 
Tot een wenk voor later tijden, 't geen de ervaring u ontvouwt: 
Dat de leering, wil zij ergens ingaan tot een stuggen geest, 
Al de vormen moet vermijden, die hij afkeurt, haat of vreest; 
En - mishaagt ze zonder masker, om hare altijd strenge plooi - 
Zich geen kinderkleed moet schamen, zelfs geen bayadèretooi.’ 

October 1846.

c.g. withuys.
(*) Sila, sisla, of sissa.

(†) Koning siram, of sirham. Hij noemde zich: koning van Indië.

(§) Standen. Er zijn vier voorname: de Braminen, of geestelijken; de Ksattrya's, of krijgslieden; de Vaischi's, of landbouwers, veefokkers en kooplieden; de Soudra's, of handwerkslieden en bedienden. Alle de overige Kasten zijn in minachting, en worden voor onrein gehouden.

(*) De tweede persoon van de Indische Trimurti; als Onderhouder vereerd.

(‡) Men stelt deze uitvinding van het schaakspel vrij algemeen in de vijfde eeuw onzer tijdrekening. Echter meenen sommigen, dat het reeds veel vroeger in China is bekend geweest.

(**) Sila mogt in dier voege over zijne uitvinding spreken; ten ware hij zelf dadelijk een sterke speler zij geweest. Het verhevene van het Schaakspel ligt niet in het spel zelven; maar in het genie, waarmede 't door eenige meesters gespeeld wordt.







{==757==} {>>pagina-aanduiding<<}

Mr. C.W. Opzoomer's Christendom, zoo als hij-zelf dat in zijne geschriften letterlijk verkondigt.

De wijsheid dezer wereld is dwaasheid bij God.

Want niemand kan een ander fonda ment leggen, dan hetgeen gelegd is, hetwelk is jezus christus.



paulus.
Dat God de Vader, en dat Hij Liefde is, zijn slechts voorstellingen, die men niet al te letterlijk moet opnemen.
Hoewel de hooge voortreffelijkheid van christus als godsdienstig Genie aannemende, is hem geene absolute zedelijke volmaaktheid, en aan het Christendom dus ook geene blijvende volmaakbaarheid toe te kennen, als zullende het eens door iets hoogers en volmaakters vervangen worden.
De Christen, die ziet, hoe de Jood in de Joodsche voorstellingen al zijn heil vindt, heeft grond om te twijfelen, of hij het zijne wel te regt alleen in zijne voorstellingen heeft gezocht.
Dit is zeker, dat zedelijke volmaaktheid, waar zij ook mogt kunnen bestaan, alleen aan God kan toekomen. Relatieve volmaaktheid is deugd, die nog zonde is.
‘De Ouden hebben gezegd, maar ik zeg u.’ Er zou in dit woord slechts dan iets verhevens zijn, als jezus hier op eigen gezag iets nieuws had geleerd. Maar het meeste, wat jezus hier voorschrijft, is niets anders, dan de opvatting van het O.T. volgens de school van sameas.
Wanneer de leer des Christendoms waarlijk ‘unvergleichlich’ ware, dan zou de leer van plato er voor moeten wijken. Wijkt deze er niet voor, dan is dus de leer des Christendoms niet ‘unvergleichlich.’ Is er wel zelfs voor onzen tijd eene juistere voorstelling der schuldvergevende liefde denkbaar, dan plato gaf?
‘De Christen,’ zeide de Heer scholten, ‘pleit niet op eenige verdiensten, maar alleen op de barmhartige en schuldvergevende genade Gods.’ - Neen! (zegt opzoomer) zoo ver ging een plato niet, en in dit opzigt wint, volgens mijne overtuiging, zijne voorstelling der schuldvergevende liefde het zelfs van die in het Christendom.

{==758==} {>>pagina-aanduiding<<}

Die mozes en socrates geen rein hart kan ontzeggen, die mag het woord niet op de lippen nemen: Eerst door christus krijgt men een rein hart.
Kan ik de onsterfelijkheid zelf met mijne Rede bewijzen, zonder op christus te letten, dan dank ik de kennis der onsterfelijkheid niet aan christus.
Waar wijst jezus in zijne uitspraken aan, dat hij Koning op het gebied der waarheid ook voor het laatste nageslacht blijven zal; dat hij bestemd is, om eeuwig de waarheid en het leven te zijn?
‘Wie uwer overtuigt mij van zonde?’ - Jezus rigt die vraag tot menschen, die hem slechts in het uiterlijke en maatschappelijke leven kenden. Wanneer het volk zich tegen mij wilde verheffen, dan zou ik, met zoo vele anderen, durven vragen: ‘Wie uwer overtuigt mij van zonde?’ zonder daarmede den naam van zondaar van mij af te schuiven.
Wij erkennen niet, dat door dit geschrift (van ullmann) de onzondigheid van jezus zou zijn uitgemaakt.
Strauss heeft gelijk, dat de volmaaktheid alleen in de geheele menschheid kan bestaan, zoodat de een aanvult wat den andere ontbreekt.
Daar God zichzelven niet eens begonnen is te verwerkelijken, en dus niet eens nog niet werkelijk is geweest, zoo volgt daaruit, dat alle dingen niet eens zijn voortgebragt, maar eeuwig zijn; waarom onze wijsbegeerte ook het eeuwige bestaan van al wat is aanneemt, en geen vernietiging, geen verdwijnen erkent. De schepping is dus bij ons geheel iets anders dan in de Christelijke voorstelling.

j.w. ij.





Eenige regels uit Vondel's hekeldichten, wier toepassing den geëkrden lezer zij verbleven.


Wie drinkt uit dezen beker 
Zijn vastigheit verliest, en tuimelt gansch onzeker 
Gelijk een dronkebol. - 
 
Maekt men het eeuwigh woort eens ieders innevallen, 
Zoo is het allerley, zoo raekt het hooft aen 't mallen, 
Zoo krijght de dwaling kracht. - 

{==759==} {>>pagina-aanduiding<<}

Hoe ydel, hoe verwaent 
Is hy, die dompen wil de Goddelijke lampen, 
En dwalen in een' nacht vol nevelen en dampen, 
Gestegen in het brein! - 
 
j.w. ij. 








Toast, mr. Jacob van Lennep gebragt aan den maaltijd, door het bestuur van het schilderkundig genootschap te Rotterdam, gehouden, na de uitdeeling der eereprijzen, op den 19 sept. 1846.


Hem, die als Vondel 't oor aan lied en harpspel boeit, 
Zelfs als 't ons tegenklinkt van uit den mist der tijden; 
Hem, wiens gezang het hart voor moed en deugd ontgloeit, 
Als Liefde, of Eer, of Regt den Ridder roept tot strijden; 
Hem, die in keur van taal, den Muider Drost gelijk, 
Tafreelen schildert van voorouderlijke zeden; 
Hem, die voor Brit noch Gal, in letterhelden rijk, 
Een' stap, om minder roem, behoeft terug te treden; 
Hem, wiens beroemde naam, gekroond door Nederland, 
Bij 't nakroost, hoog geloofd, erkentelijk zal klinken, 
Hem, de eer van 't priestrenkoor, waar Phebus outer brandt; 
Hem, - aan vanLennep! - 't glas, dat wij met geestdrift drinken! 
 
j. van harderwijk, rz. 


Liefde en vriendschap.


Sophia, voor haar rust bekommerd, sloot het hart 
Voor Liefdes vreugde en smart. 
De Minnegod, met weenende oogen, 
Klaagde aan de Vriendschap zijnen nood. 
Zij, met Kupido's leed bewogen, 
Terwijl zij 't wicht in de armen sloot, 
Sprak: ‘Troost u, kind! ziehier mijn kleed: 
Een slip er van, haast toegereed, 
Omhulle uw leest; ga, zonder dralen, 
Klop aan haar deur; het kan niet falen, 
Of vriendlijk opent ze u.’ Gezegd, gedaan; en ziet, 
Zij weigert nu den toegang niet. 

{==760==} {>>pagina-aanduiding<<}

*** 
 
Zoo sluipt de Liefde door de Vriendschap meermaals binnen, 
En leert de fierste maagd het minnen. 


Koningrijken in partibus.

Gedurende den oorlog tusschen Engeland en Spanje, ten tijde van Koningin elizabeth, werden van wederzijde gezanten benoemd, om onderhandelingen aan te knoopen, ten einde tot den vrede te geraken. De Spaansche gezanten deden het voorstel, alle verhandelingen in de Fransche taal te houden, daarbij eenigzins schamper aanmerkende, dat die taal den Engelschen Heeren toch wel niet vreemd kon zijn, daar hunne Vorstin zich evenzeer Koningin van Frankrijk als van Engeland noemde.’ - ‘In geenen deele,’ gaf Dr. dale, een der Britsche gemagtigden, ten antwoord; ‘maar het komt mij voor, dat de Fransche taal voor eenen zoo hooggewigtigen arbeid niet deftig genoeg is. Ik zou liever de Hebreeuwsche taal voorslaan, welke gijlieden, Heeren Spanjaarden, toch wel even zoo goed als het Fransch verstaan zult, want uw vorst noemt zich Koning van Jeruzalem.’

Het ongelukkige getal dertien.

Toen eens de vraag geopperd werd, of het indedaad iets kwaads te beduiden had, wanneer er dertien aan een en hetzelfde maal aanzaten, antwoordde een der gasten met de volgende gepaste scherts: ‘Wel zeker beduidt dat iets kwaads, wanneer er maar voor twaalf gekookt is.’

Herkennings-tooneel.

Te Londen werd een misdadiger voor de regtbank gebragt. Met schrik herkende de regter in hem eenen zijner vroegere schoolmakkers. ‘Wel mijn lieve john,’ zeide hij, ‘hoe zijt gij toch op eenen zoo verkeerden weg geraakt? En wat is er wel van tom, william enz. geworden.’ - ‘Allen gehangen, Milord,’ was het antwoord, ‘tot op u en mij na.’





{==761==} {>>pagina-aanduiding<<}

Mengelwerk.

Lofzang aan Christus.

Wanneer de dichter da costa ergens van de lamartine zegt:

‘Daar zijn er nog, wier harten met u gloeijen, 
Als gij den lofgalm plengt voor God, en Deugd, en 't Schoon 

dan heeft hij voorzeker niet te veel gezegd; want, het zij men met de vertalingen van de dichtstukken diens voortreffelijken dichters of met zijne oorspronkelijke verzen bekend is, men zal het moeten toestemmen, dat overal gevoel, verheffing des harten, echt poëtische schildering en ware verhevenheid van toon ons roert en treft. Zoo ging het te allen tijde mij, zoo vaak ik zijne poëzij in handen nam; zoo ging het voorzeker de verschillende Dichteren, die het beproefden, zijne stukken, l'Enthousiasme, A un Poète exilé, la Prière, zijn dichtstuk l'Homme, of andere in onze taal over te brengen. Meermalen gaf ik mij den tijd, om iets uit zijne bundels te vertalen, en meermalen kwam bij mij de gedachte op, te beproeven, in hoeverre ik zou kunnen slagen in de overzetting van eene zijner heerlijkste hymnen. Ik vond het wel eenigzins gewaagd zulks te ondernemen; dan, onlangs weder van een zijner dichtstukken, le Chrétien mourant, eene vertaling door den geleerden en dichterlijken ter haar, in handen krijgende, nam ik zijne Harmonies poétiques weder op, en besloot de bedoelde hymne over te brengen. Ik heb echter hier en daar mij eenige uitlatingen veroorloofd, omdat het mij voorkomt, dat de ingenomenheid met het verheven onderwerp de lamartine wel eens verlokt heeft, om, schoon in andere woorden en maat, nu en dan dezelfde denkbeelden terug te doen komen. Door deze uitlatingen mist mijn gedicht wel de

{==762==} {>>pagina-aanduiding<<}
uitgebreidheid van het zijne; maar voor hen, die het stuk zouden mogen nalezen, zal het kennelijk worden, dat ik slechts datgene heb weggelaten, wat de schoonheid der beelden en gedachten niet versterken kon, gelijk ik zulks ook gedaan heb omtrent die denkbeelden van de lamartine, die niet geheel met mijne zienswijze in overeenstemming waren. Of ik alles even zuiver en in vollen glans zal teruggeven, durf ik niet beslissen; ik hoop echter niet geheel ongelukkig geslaagd te zijn in de vrije navolging van de lamartine's Hymne au Christ; welk stuk, ook niet onbelangrijk in onze dagen, eene waardige hulde bevat aan Hem, die uit de hemelen, wiens naam boven allen naam, en wiens leer uit God is.

O Ongeschapen Woord! o milde Bron des levens! 
Bron van geregtigheid, van licht, van vrijheid tevens; 
Woord, dat het hart ontgloeit voor waarheid, pligt en deugd, 
En de aard' ten tempel maakt van vrede, liefde en vreugd! 
Is 't waar, ging uwe stem, die de eeuwen mogten hooren, 
Als die eens roependen in een woestijn verloren, 
Of wie zette aan hare almagt perk? 
Hoe! kon dan menschenstem verdooven 
De taal, die krachtig klonk van boven; 
Was menschentaal die taal te sterk? 
 
O! wat, wat was zij toch, de menschelijke rede, 
Vóór dat ge in stelselzucht of twijfling licht haar zondt? 
Zij stapte in 't duister voort; strijd bragt ze in plaats van vrede, 
En trotschheid droeg haar toorts op 't spoor der dwaling rond! 
 
De aard' was gehuld in duisternissen; 
In stelsels, waar 't geloof geen hoop in vond of rust, 
Dreef, zonder gids, de geest, vermoeid door ijdel gissen, 
Als op een holle zee, vervreemd van koers en kust. 
De hoop, de vrees, naar luim van beider grilligheden, 
Bragt hulde aan een geheel menschvormig godental; 
Die hulde, duizend goôn gebragt bij boete en beden, 
Getuigde onwetendheid aan God, het eenig Al! 
Delft ze op, Palmyra's marmren bogen, 
Zie naar Osiris' zetel om, 
Snelt de oude tempels door, en tuurt met gretige oogen, 

{==763==} {>>pagina-aanduiding<<}

Of gij een schaduw vindt dier goôn in 't heiligdom. 
Vergruisd, vermolmd, vergaan zijn allen. 
Wat vond de rede ook wel bij haar gewaanden schat? 
Wat was die wijsheid toch, waarop de geest mogt brallen, 
Toen 't menschdom hout en steen aanbad? 
 
En wat, wat was het doel van al het menschlijk streven? 
Wat naam werd aan de deugd of 't wanbedrijf gegeven? 
Eer, roemzucht hield men slechts voor 't hoogst geluk van 't leven; 
Terwijl de deugd, wat lof haar toestroomde op elk' pas, 
Niets meer dan blinkende ondeugd was. 
 
Gij kwaamt! uw stem klonk over de aarde, 
En, even als Gods almagtswoord 
Het licht riep uit den chaos voort, 
En starren als herauten schaarde 
Aan 't luchtruim, en der zonne glans 
Deed schittren aan d'azuren trans, 
En alles schoonheid gaf en leven, 
Zoo werd van voor den zwarten nacht 
De digte sluijer opgeheven; 
De dwaling vlood voor uwe kracht; 
De waarheid blonk in vollen luister; 
Den slaaf ontviel zijn boei en kluister; 
De meester leerde deugd en regt; 
Den schaamle werd geen hulp ontzegd; 
Den rijke werd het voorgeschreven, 
Den arme van zijn schat te geven. 
Een God, een liefdrijk Opperheer, 
Kwam in genâ der menschheid nader, 
En boog zich, als een weldoend Vader, 
Tot zijn verblinde kindren neêr; 
't Gebed, als reukwerk opgevaren, 
Verhief zich hopend, troostvol, blij; 
Geen bloedige offers op de altaren 
Behoefde, als prijs ten zoen, er bij; 
Drift, zonden, lusten, die wij vieren, 
Begeerten, die den mensch ontsieren, 
Die zijn 't, wat liefde er 't hart voor voed', 
Die 't hart op 't altaar brengen moet. 
Onsterflijkheid verheft haar blikken, 
En wenkt ons tot den hoogsten trap; 

{==764==} {>>pagina-aanduiding<<}

De hoop kort, door haar zielsverkwikken, 
Den tijd van aller ballingschap. 
Een eeuwge Liefde helpt ons dragen 
Den last, die borst en schouders drukt, 
En 't schoon verschiet, dat eens zal dagen, 
Houdt hier reeds ziel en zin verrukt; 
Ja! dat is 't uitzigt aller vromen. 
De boeteling heeft niets te schromen; 
Hij, voor eene andre vrijspraak doof, 
Vindt in 't ootmoedig, stil geloof 
De rust, de kalmte van 't geweten, 
En, hoe ook andrer leer moog' heeten, 
Wat pligt ze ook op het harte bind', 
O! voor den wijsgeer en het kind 
Was, nu reeds meer dan achttien eeuwen, 
Moog' 't ongeloof uitzinnig schreeuwen, 
Uw leer, in 's werelds wisselloop, 
O Christus! aller troost en hoop. 
Miljoenen lagen 't hoofd te rusten, 
In 't uitzigt op de gindsche kusten! 
 
O Ja! de mensch vindt hier, verlicht door uwe leer, 
In 't zeedlijk rijk van God het voorschrift zijner pligten, 
En, starende op haar zin, ziet hij steeds telkens meer, 
Wat aanspoort om den voet op 't pad der deugd te rigten; 
Zoo ziet de wetenschap, als haar gewapend oog 
Het miriadental der starren na wil sporen 
Des nachts, aan 't maatloos ruim van 's hemels breeden boog, 
Steeds nieuwe werelden in nieuwe stippen gloren. 
 
Niet uit een bliksemstraal, wat licht ze ook schittrend spreid'; 
Ook niet van Sinaï of Horebs heuvelkruinen, 
Waar storm en donders eens, als luide lofbazuinen, 
De tolken waren van Jehova's majesteit; 
Niet uit een zee van vuur, kon ze ook langs de aarde stroomen, 
Is zulk een glansrijk licht van waarheid voortgekomen, 
Als eenmaal, Golgotha! schoot van uw heuvelkling, 
De aard' tot geluk en vreê, den mensch tot zegening. 
 
De star, die aan den wijze uw krib eens heeft gewezen; 
't Licht, voor den veldeling in Efrata gerezen, 

{==765==} {>>pagina-aanduiding<<}

Toen God op aard' verscheen bij 't ruischend Englenlied; 
Die star, dat licht doet nog een dag vol luister pralen; 
Een dag, waaraan elke eeuw blijft zeegnend dank betalen, 
Die in den nacht des tijds niet tanen zal of dalen, 
Al zinken werelden en hemelen in 't niet. 
 
Toch, zegt men, zou die star zoo schittrend niet meer prijken, 
Haar glans zou voor het licht der eeuw thans moeten wijken, 
En de aard' behoefde 't lang verouderd licht niet meer; 
De onsterfelijke Rede alleen moest wetten geven; 
Ver boven zulk een leer is onze tijd verheven, 
En 't oog zou dag aan dag de pijlers wel zien beven 
Des tempels, die in puin zou gruizelen ter neêr. 
 
O Heiland! Ja, 't is waar, soms dekt een aaklig donker 
Den liefelijken glans van 't godlijk lichtgeflonker; 
Wij wandlen in eene eeuw rijk aan vooruitgangskracht. 
Maar hier heerscht dwaling, ginds doet waarheid reuzenschreden; 
Dees kiest, voor orde en licht, verwarring, duisterheden, 
Of rakelt stelsels op van uit het grijs verleden, 
En de een zegt: Het is dag! en de ander: Het is nacht! 
 
Maar hoe! wat vreezen wij, bij al 't rumoer der volken? 
De schoonste hemel zelfs is vaak bedekt met wolken; 
Ons oog verdraagt ook 't zien in 't blinkend zonlicht niet; 
Geen dag, die soms niet wordt door dampen overtogen; 
De Godheid zelf bedekt haar' luister voor onze oogen, 
En 't is slechts door den nacht, door dwaling is 't en logen, 
Dat hier het oog den dag, de mensch de waarheid ziet. 
 
Reeds eeuwen daagden op; de menschheid bleef steeds staren, 
Of ze in het worstelperk der stelsels konde ontwaren 
Meer grondslag voor 't geloof, dat voor geen toekomst vreest; 
Maar eeuwen vloden heen; de tijd, op aadlaarswieken, 
Voerde uitzigt weg en hoop, en, bij elk ochtendkrieken 
Eens nieuwen tijdkrings, werd, gelijk het lot der zieken 
Bij 't sterven banger wordt, 't steeds banger voor den geest. 
 
Maar de eeuw, toen Gij het licht aanschouwde in Bethlems dreven, 
Heeft aan 't gelaat der aarde een nieuwen glans gegeven; 
Uw fakkel heeft den nacht der nevelen doorboord; 

{==766==} {>>pagina-aanduiding<<}

Geen achttienhonderdtal van jaren, heengevlogen, 
Maakte ooit een woord van uwe orakelen tot logen, 
En wat den heilstaat ooit der menschheid kon verhoogen, 
Dagteekent van uw kribbe en 't uur van uw geboort'. 
 
Vergeefs dat dan de mensch, onbuigzaam tot gelooven, 
Altijd op 't kronkelpad der dwaling voort blijft gaan, 
Uw leer als droombedrog verklaart en voort blijft sloven, 
Om de almagt uwer stem uitzinnig te weêrstaan; 
Toch heerscht gij, ondanks hem, zelfs over zijn gedachten, 
En waar 't zijn wijsheid soms het minste kon verwachten, 
Daar wierpt ge een vonk van licht, door uwe mogendheid, 
Die tot aan 't verst geslacht zijn flikkring heeft verspreid. 
Ja, Licht der geesten! kwijnt ge, o! geestes licht zal kwijnen; 
Steun van de staten! beeft ge, elks welvaart zal verdwijnen; 
Ziel onzer wetten! vlugt ge, o! dan wordt deugd en regt 
In 't rijk der zeedlijkheid weldra een plaats ontzegd. 
O Boom, dien nooit een bijl, hoe scherp, zal nedervellen! 
O Bron, waaruit voor de aard' steeds lafenis zal wellen! 
Hervormer van het Al! wat ook de nijd beraamt, 
Eens wordt de spotlust stom, de lastertong beschaamd! 
 
O baken op de levensbaren, 
Wat stormen loeiden om u heen! 
Het licht van honderden van jaren 
Vereenigt zich in u alleen! 
Gij, hulde doende aan 't edelst pogen, 
Rigt op dat brandpunt aller oogen, 
Waar eens dat schittrend licht uit schoot; 
Wat nacht eens 't paradijs omwaarde, 
De menschheid weet, waarom ze op aarde, 
Een' strijd met leven heeft en dood. 
 
Uwe almagt mag geen wilkeur heeten, 
Als die van Koningen der aard'; 
Regtvaardigheid, ten troon gezeten, 
Geeft wetten, de eer der menschheid waard; 
Gij vergt niet, reedloos of verbolgen, 
Slechts blindlings uwen wil te volgen, 
Of schreeuwt de stem der Rede doof; 
De pligt, als wet voor alle tijden, 
Is, om het hart U toe te wijden, 
Eenswillend met U door 't geloof. 

{==767==} {>>pagina-aanduiding<<}

Zacht is het juk, dat Ge ons te dragen, 
O Heiland! op de schouders legt. 
Wel hem, die al zijn levensdagen 
Het hart te vaster aan U hecht! 
In lijden uit hij U zijn klagten, 
In vreugde blijft hij van U wachten 
Geluk voor zich en zijn geslacht, 
En stervend blijft hij, met vertrouwen, 
Op U, de Rots der eeuwen, bouwen 
Daar hij een schooner toekomst wacht. 
 
Ja! voert de dood ons grafwaarts henen, 
Dan, Heiland! nog verlaat Ge ons niet; 
Eens zult Ge ons weêr met hen vereenen, 
Die 't hart vol weemoed achterliet; 
Wat tranen dan het oog ontvloeijen 
En onze koude zerk besproeijen, 
Als tolken van de zielesmart, 
Uw troost doet hen, die om ons treuren, 
Het hoofd blijmoedig opwaarts beuren, 
Hun hope stortend in het hart. 
 
O Godlijk offer voor de zonden, 
Hoe troost Gij reeds de zielen nu! 
Als nergens schuilplaats wordt gevonden, 
Dan ijlt de mensch, o Heer! tot U. 
Als vrienden zijner dan gedenken, 
Als tranen hem verkwikking schenken, 
Als 't licht wordt waar 't hem donker scheen, 
O vraagt hij dan: Van wien die zegen? 
Dan klinkt hem luid het antwoord tegen: 
Van Christus en van Hem alleen. 
 
Door U reikt liefde, ontfermend, teeder, 
Haar gaven uit met milde hand; 
Uw oog ziet op den vreemdling neder, 
Die zucht aan 't onherbergzaam strand; 
Gij zijt het, die, in bange ellenden, 
Van de aard' verlaatnen hulp wilt zenden, 
Voor wie zij niets dan tranen heeft; 
Gij zijt het, die, in 't uur van sterven, 
Den arme zelfs, wat hij moog' derven, 

{==768==} {>>pagina-aanduiding<<}

Een zachte sterveuspeluw geeft. 
Ja! wat ontelbre goudtresoren 
De rijkdom in zijn koffer vat, 
Wat Ge ons, o Heiland! hebt beschoren, 
Gaat boven goud en aardschen schat! 
Wat eeuwen nog de tijd zal baren, 
Wat eeuwen mogen henenvaren, 
Wat templen rijzen of vergaan, 
De tempel, waar, vol licht en klaarheid, 
Het hart U dient in geest en waarheid, 
Die tempel blijft onwrikbaar staan. 
 
En nu, o Christus! mogt door U die heildag dagen! 
Voer Ge ons, als kindren Gods, tot hooger zaligheid! 
't Licht van uw fakkel worde eens de aarde rondgedragen, 
En blijve onz' aller gids, zelfs als ons 't graf verbeidt! 
Regeer en heersch! Versprei dat zeedlijk licht zijn stralen! 
Gelijk Ge op Thabor eens uw' glans op 't jongrental, 
In schittring nooit gezien, volheerlijk neêr deed dalen, 
Zoo daal' dat hemelsch licht eens zeegnend overal! 
Gewrochten, die de tijd zelfs schenen te verduren, 
Zij zonken met hun praal en pracht in puin ter neêr; 
Maar onbeweeglijk staan de omhooggetrokken muren 
Van 't geestelijk gebouw van Christus, aller Heer. 
O! wie er binnentreedt, hij zal met eerbied knielen 
Voor 't kruis, van 's menschen hoop het overdierst kleinood; 
't Zal, wat ook wanklen moog', voor duizenden van zielen 
't Behoudnisanker zijn in 's levens jongsten nood. 
 
Gids, die, waar het pad ook loope, 
Ons den weg des vredes wijst, 
Blijft Gij, Tempel onzer hope! 
Die van de aard' ten hemel wijst. 
Door uw leer, zoo rein en heilig, 
Zijn we op 't spoor des levens veilig; 
Vrede, liefde, zaligheid 
Waait er zóó de ziel uit tegen, 
Als, op zefirs wiek, eens zegen 
Door heel Eden was verspreid. 
 
O! waar zuchten 't hart ontstijgen, 
Vreugd maakt plaats voor luid geween, 

{==769==} {>>pagina-aanduiding<<}

En alle ijdle wenschen zwijgen 
Voor den wensch naar U alleen; 
't Voorgevoel dier zaligheden, 
Doet de vleuglen ons verbreeden 
Naar het oord, dat ons verbeidt, 
En geheel des Christens leven 
Wordt een lofzang, aangeheven 
U ter eer in eeuwigheid. 
 
Ja! in 't hart, hoe ruw van zeden, 
Hoe ook tot het kwaad gezind, 
Dalen zachte aanminnigheden, 
Zacht als die van vrouw of kind, 
En geheel de rustige aarde 
Wordt een schoone bloemengaarde, 
Waar, bij paradijsgenot, 
Elk den medemensch noemt: Broeder, 
Kind zich voelt van d'Albehoeder, 
Dankbaar: Vader! zegt tot God. 
 
Waar men dan op aarde, o Christus! nog niet van uw' lof getuigt, 
Waar nog 't ongeloof halsstarrig ook voor u de knie niet buigt, 
Leeraar, Voorbeeld, Hoop der Menschheid, Heerscher over dood en graf! 
Wees ten steun ons, bij 't ontzinken van den aardschen pelgrimsstaf! 
Vrij voorspellen duizend stemmen dan ligtzinnig heinde en veer, 
Dat de tempel van uw waarheid weldra gruizlen zal ter neêr; 
Aan de laatste zuil, hoe wanklend zij zich opwaarts beuren zal, 
Klemmen wij ons vast, al werden we ook verpletterd door zijn' val! 

Rotterdam.

j. van harderwijk, rz.








Aan de Redactie der Vaderlandsche Letteroefeningen.

Overtuigd van de bereidwilligheid der Redactie, om tot bevordering van al wat goed is mede te werken, neem ik de vrijheid voor het onderstaande een plaatsje in haar veel gelezen Tijdschrift te verzoeken. Aangenaam zou het mij echter zijn, indien het onder het Mengelwerk en niet onder de Recensiën wierd gerangschikt, omdat het geene Boek-
{==770==} {>>pagina-aanduiding<<}
beoordeeling is, en het alzoo ook welligt nog aan meerderen onder de oogen komt.
Met verschuldigde achting verblijf ik

UEd. Dw. Dr.
j. boeke.

Amsterdam,
30 November 1846.

Nederland en Bali.

(Eene stem uit Indië tot het Nederlandsche Volk, door w.r. van hoëvell, Theol. Doct. en Predikant te Batavia.)

Onder dezen titel verscheen vóór eenige dagen bij a. oomkens jz., te Groningen, een beknopt geschrift, waarvan de lezing op mij althans zoo sterken indruk maakte, dat ik mij gedrongen voel mede eene poging aan te wenden, om die nadrukkelijke roepstem tot velen te doen doordringen. Wenschelijk ware het, dat die gehoord wierd door alle Nederlanders, welke in staat zijn mede te werken aan het groote en heilrijke werk, tot het aanvaarden en volbrengen waarvan opgewekt wordt. Dat werk is de invoering van het Christendom op Bali, op welk eiland ook hier te lande, vóór weinige weken, de aandacht zoo algemeen gevestigd werd, door het berigt van de roemrijke overwinning, op het einde van Junij 1.1. door de Nederlandsche troepen behaald op den Radja van Bleling, een der acht inlandsche vorsten. Door deze overwinning namelijk is, bij de bevestiging van Nederlands magt en invloed, ons de toegang gebaand tot de bevolking van dit vruchtbare en handelrijke eiland, eene Heidensche bevolking, die zoozeer als, ja meer dan bijkans eenige andere, vatbaar is om de weldaad des Christendoms te ontvangen; die juist nu bijzondere behoefte heeft aan die weldaad, juist nu met haar begiftigd kan worden en welker toebrenging tot de kennis en het geloof des Evangelies wijdstrekkende en allerheilrijkste gevolgen zou kunnen hebben. Dit wordt door den waardigen Schrijver beknoptelijk, maar op eene overtuigende belang-, ja geestdriftwekkende wijze ontvouwd en aangewezen. En zoo iemand, hij voorzeker mag gehoor en behartiging van zijne roepstem vragen en verwachten, die, hoewel reeds sedert

{==771==} {>>pagina-aanduiding<<}
eenige jaren in Neêrlands Indie gevestigd, ook hier te lande als Evangeliedienaar en als letterkundige gunstig bekend is, en ook in dit geschrift de duidelijkste bewijzen geeft van kennis van zaken, waarheidsliefde, omzigtigheid en oordeel, gepaard aan warmen ijver voor de zaak van christus, voor de uitbreiding van diens heiligend en zaligend koningrijk op aarde.
Slechts de voornaamste, door den Schrijver ontwikkelde punten deel ik mede, ten einde de lezing van zijn hoogstbelangrijk en opwekkend geschrift niet overbodig te doen achten, maar integendeel tot het aanschaffen of het lezen althans van het niet kostbare boekje (met eene kaart van het eiland verrijkt), zoo mogelijk op te wekken. De talrijke bevolking van dit eiland, dat slechts door eene naauwe zeestraat van den oostelijken uithoek van Java is afgescheiden, en dat door vruchtbaarheid, bebouwing van den grond en handel boven vele andere uitmunt, wordt door van hoëvell opgegeven, ongeveer 700,000 zielen te bedragen. Andere opgaven stellen dat getal op 1,000,000 of 1,100,000 zielen. Meer zeker dan het getal, is de gunstige gesteldheid der inwoners, (die over het algemeen sterk en schoon van ligchaamsbouw, goedhartig en zachtaardig van karakter zijn,) ten aanzien van kennis en beschaving. Door hunne maatschappelijke inrigtingen, hunne veelzins zachte en zuivere zeden, hunne bedrevenheid in den landbouw, hunnen kunstzin en hunne literatuur onderscheiden zij zich gunstig van de meeste bewoners van den Indischen Archipel, zelfs van de Javanen, met welke laatste zij letterschrift, poëzij en literatuur (slechts eenigzins gewijzigd) gemeen hebben, doch die zij ook door meer algemeene bedrevenheid in het lezen en schrijven overtreffen. Deze letterkundige gemeenschap van de Balinezen met hunne Javaansche naburen is niet enkel uit die nabuurschap te verklaren. Oorspronkelijk kwamen godsdienstige denkbeelden en gebruiken, en maatschappelijke beschaving van het vaste land van Indië ook tot deze beide eilanden over. De Hindoes hebben reeds in overoude tijden die aangebragt. Op Java echter is die Hindoe-beschaving, die ook daar eigenaardig, maar gunstig zich ontwikkeld had, in de vijftiende eeuw
door het indringende Mohamedanisme gestuit. In die vier eeuwen zijn de Javanen door de werking van den Islam geestelijk achteruitgegaan en ontaard. Doch dat indringen van het Mohamedanisme werd

{==772==} {>>pagina-aanduiding<<}
juist oorzaak, dat de meeste Javanen, die nog aan de voorvaderlijke zeden en Godsdienst gehecht waren, naar Bali verhuisden, en hunne taal, hun letterschrift en hunne literatuur derwaarts overbragten, welke door de Balinezen ontwikkeld en gewijzigd, alzoo bewaard en tot de beschaving van dit volk werkzaam bleven. In dezen gang der beschaving onder de Balinezen doet van hoëvell opmerken hunne voorbereiding tot christus, en wijst vervolgens aan, in hoeverre zij vatbaar zijn voor het Evangelie en daaraan behoefte hebben. Die vatbaarheid is gelegen in hunne godsdienstige denkbeelden. Immers zij gelooven wel aan een Veelgodendom, maar tevens aan eenen oppersten God, dien zij den grooten eenigen noemen, doch die naar hunne meening te hoog en te verheven is om onmiddellijk met de menschen in gemeenschap te staan, weshalve de onderwijzende God, tusschen hem en de menschen als middelaar werkzaam is. Ook daarom zal het Evangelie onder de Balinezen gereeden ingang vinden, omdat zij over het algemeen eenvoudig zijn in hunne levenswijze, vrij van dronkenschap, losbandigheid en ontucht, omdat zij meer zelfstandig zijn dan de Javanen, en eerbied voor ouders, onderwijzers en ouden van dagen in 't algemeen onder hen heerschen. Ook in kunst en wetenschap staan zij boven de Javanen. Hunne woningen en tempels, hunne Godenbeelden, hunne kleeding, opschik en wapenen doen veel bekwaamheid en kunstzin blijken. Kunstig en vaardig graveren zij hunne boeken, die in de paleizen der vorsten in aanmerkelijke hoeveelheid, maar ook zelfs in geringe woningen worden gevonden, en van dichtkundigen en godsdienstigen inhoud zijn, of wetten en verordeningen behelzen. Ook gezang en muzijk worden onder hen algemeen beoefend. Beschamend
en bedroevend echter is het, ook dit hier te zien aangevoerd als voor de verkondiging des Evangelies een gunstig vooruitzigt openende, dat de Balinezen tot nog toe vrij zijn gebleven van den invloed, dien de Nederlanders doorgaande op sommige volken van den Indischen Archipel hebben geoefend, en die helaas! meer schadelijk dan voordeelig geweest is. Doordien de Balinezen thans onze opperheerschappij eerbiedigen, staat hun land geheel voor ons open, en kan volkomen veilig worden doorreisd. Met al dat goede en gunstige gaat nogtans ook veel verkeerds gepaard, dat van hunne verblinding en zondigheid getuigt, en hunne

{==773==} {>>pagina-aanduiding<<}
behoefte aan verlichting en heiliging door het Evangelie doet kennen. Hunne Godsdienst, hoezeer ware en verhevene denkbeelden bevattende, is nogtans een veelgodendom en afgoderij, en houdt het afschuwelijke gebruik onder hen heerschende, dat de weduwen met het lijk van haren man zich laten verbranden, en dat soms menschenoffers gebragt worden. Hunne regtspleging is wreed en onmenschelijk. De vrouwen worden onder hen niet als personen, maar als zaken geacht, als zij huwbaar zijn geroofd of gestolen, en moeten den zwaarsten huis- en veldarbeid verrigten. Die behoefte aan het Evangelie heeft daarom thans vooral zoo dringend aanspraak op vervulling, omdat de Balinezen zelve doen blijken, dat zij die gevoelen, althans dat zij hervorming verlangen in het godsdienstige en in het maatschappelijke, en in het Hindoeïsme geene bevrediging meer vinden. Zij bevinden zich thans in denzelfden toestand als de Javanen vóór vier eeuwen. Het Hindoeïsme heeft onder hen zijne werking volbragt, zijnen tijd uitgeleefd, en gaat te niet. Treedt het Christendom niet nu op om het te vervangen, dan doet zulks de leer van mahomet, even als in de vijftiende eeuw op Java, en eene gelegenheid zoo gunstig als de tegenwoordige keert misschien eerst na eeuwen weder. Zullen wij dan aan de volgers van mahomet, die reeds exemplaren van den Koran op Bali verspreid hebben, de hervorming, waaraan deze eilanders behoefte gevoelen en betoonen, overlaten? ‘Zullen wij werkeloos toezien, dat de dorre, geest en leven uitdoovende Islam, de plaats inneme, die door de Voorzienigheid zoo zigtbaar in onze dagen aan het Evangelie is aangewezen? Zullen wij ook nu weder onze bestemming in den Archipel verloochenen, en ons slechts bekommeren om de bevestiging onzer magt; aan anderen overlatende, om in de geestelijke en zedelijke behoeften dier
volken te voorzien, met wier handenarbeid wij ons verrijken?’
Zoo vraagt, met treffenden nadruk, de waardige Schrijver, en gaat daarop over tot het aangeven van eenige denkbeelden omtrent de wijze, waarop het Evangelie aan de Balinezen behoort gebragt te worden, teregt aanmerkende, dat van de wijze, waarop zulks geschiedt, de gelukkige uitkomst van de verkondiging des Evangelies op Bali, onder 's Heeren zegen, grootendeels afhangt. Bescheidenlijk geeft hij in algemeene omtrekken zijne meening daaromtrent op. Voor-
{==774==} {>>pagina-aanduiding<<}
namelijk dringt hij daarop aan, dat de verkondiging des Evangelies op Bali, niet van de regering van Nederland, maar van het volk uitga, dat de heilige verpligting tot dat werk des geloofs en der liefde rust op Nederland, op onze vaderlandsche kerk (?!) door den Staat gemagtigd en ondersteund, en dat tot dat werk wetenschappelijk gevormde mannen, van geloof en ijver blakende, naar Bali zullen gezonden worden. Aan de wetenschappelijke vorming der Zendelingen hecht van hoëvell zoo groot gewigt, omdat zij, naar zijn inzien, moeten aanvangen met het bestudeeren van 's land taal en bevolking, haar karakter, hare zeden en gewoonten; met woordenboeken en spraakkunsten te vervaardigen en alzoo de middelen te verschaffen, om later, ook hier in Nederland, Zendelingen voor Bali te kunnen opleiden, ten einde deze dan de eigenlijke Evangelieverkondiging met kracht kunnen aanvangen, en die eilanders Christelijk vormen en opvoeden. Die Christelijke opvoeding zou hij willen gronden op het goede in de aanwezige Godsdienst en beschaving, en door inlanders, daartoe geschikt en opgeleid, willen laten voortzetten, door middel van het woord niet alleen, maar ook en vooral van het leven. Ook in de drukpers ziet van hoëvell in de toekomst een krachtig middel,
om het volk tot christus te brengen, daar de bedrevenheid in lezen en schrijven vrij algemeen is. Eerst zou hij de Evangeliën en Handelingen vertaald en verspreid wenschen, en eerst later allengs de Apostolische Brieven en het Oude Testament. Voorts waarschuwt hij, dat eene, allen kunstzin verbannende, drooge en dorre vorm van eeredienst weinig sympathie zal vinden.
Het belangrijke geschrift wordt besloten met eene aanduiding van de heilrijke gevolgen voor kerk en Staat, die de vestiging van het Christendom op Bali zal hebben. Het zal zich van daar, wegens de levendige gemeenschap met allerlei volken, ligtelijk overal heen verspreiden; ja misschien is Bali bestemd om eens Java een deel zijner beschaving, van daar ontvangen, met den zegen des Evangelies te vergelden. En niet minder heilrijk zou het voor den Staat zijn, wanneer Nederland met het Evangelie Christelijke ontwikkeling en beschaving aan de Balinezen deed geworden. Ten onregte zegt men gewoonlijk, dat Nederland zijne volkrijke Oostindische bezittingen door morelen invloed regeert. Morele invloed toch onderstelt aan de eene zijde liefde,

{==775==} {>>pagina-aanduiding<<}
zucht en pogen voor het welzijn dergenen op wie men werkt, en als gevolg daarvan aan de andere zijde, dankbaarheid, eerbied en vertrouwen. Zoodanigen invloed oefent Engeland op zijne koloniën, omdat het poogt hare bevolkingen te ontwikkelen, te beschaven, op te voeden, sluimerende krachten op te wekken. Doch in onze bezittingen wordt tot dusverre eene tegenovergestelde staatkunde gevolgd. Wij heerschen tot heden alleen door ons verstand en door verstandige onderdrukking. Zoodanige heerschappij rust echter op wankelen grond, en wat vroeger of later wordt het ondoenlijk haar te handhaven. De natie heeft nogtans aan deze verkeerdheid ten minste evenveel schuld als de regering. Al wilde onze regering Engelands stelsel van bestuur in zijne koloniën volgen, zij zou het niet kunnen, zoo lang niet ons volk met eene geestdrift, gelijk die der Engelschen, de bevordering van Christendom en beschaving ter harte neemt, daarvoor geld en moeite veil heeft, en mannen van grondige studie en wetenschap, vol heiligen ijver, uitzendt om de verkondiging van het Evangelie voor te bereiden en aan te vangen. Daartoe moet ook onze natie, moet de geheele Protestantsche kerk in Nederland zich vereenigen. De regering zal dan gewisselijk niet tegenwerken. En mogt alzoo de vestiging des Christendoms op Bali eenmaal tot stand komen, ‘wij zullen dan ten minste ééne natie, eene krachtvolle energieke natie hebben, op eene andere wijze aan ons gehecht dan door het regt van den sterkeren en de magt van het geweld. De innigste band, die menschen met menschen verbindt, zal ons in de Balinezen een trouw en moedig volk verzekeren, dat, tot bewustheid van de zegeningen des Evangelies gekomen, Nederland aanhangt, vereert, bemint, omdat het aan Nederland, onder Gods voorzienigheid, die zegeningen verschuldigd
is.’
Zietdaar in vlugtige omtrekken den gang van het geschrift des zaakkundigen Schrijvers. Moge die schets voldoende zijn, om velen het belangrijke van de aangehevene roepstem te doen gevoelen, en alzoo hen aansporen, om de bezielde en opwekkende taal van den waardigen man zelven te hooren, opdat zijn edel en Godebehagelijk doel, onder Gods zegen, bereikt worde!





{==776==} {>>pagina-aanduiding<<}

Doorn.

Ik was, in vroegere jaren, op reis van Arnhem naar Utrecht, langs den straatweg, dit dorpje meer dan eenmaal doorgereden; maar verder strekte zich mijne kennisneming niet uit, toen, in den afgeloopen zomer, eene toevallige omstandigheid mij noopte, aldaar gedurende eenige dagen te toeven.
In vergelijking van de nabijgelegene dorpen, Driebergen en Zeyst, kan Doorn slechts een klein aantal buitenverblijven of dusgenoemde optrekken van grooter of kleiner omvang aanwijzen; dan de meerdere stilte, die daarvan het gevolg is, kan wel niet ongevallig wezen aan hem, die zich gaarne van het woelig bedrijf der stad wenscht te verpoozen, het steedsche leven liefst niet op het land ziet overbrengen, en het schoone der Natuur bij voorkeuze rein en onvermengd geniet.
Langs den straatweg van Driebergen komende, nadert men het dorp zonder dit te bemerken, vermits de woningen der landlieden, even als de kerk, zich achter het groen der bosschen verschuilen, die op of aan den voet der Stichtsche heuvelen zijn aangelegd, en een deel der bezitting van vermogende landeigenaars uitmaken.
Deze bosschen, ten noorden van den straatweg gelegen, breiden zich tot op den rug dier heuvelen uit, zich tot het naburig Leersum uitstrekkende; maar aan de zuidzijde van den rijweg wordt het oog nu en dan door het uitzigt over golvende korenakkers aangenaam verrast, en verkrijgt het landschap eene meer vlakke gedaante. Wij willen een en ander wat meer van nabij bezien.
Onwillekeurig trekken de wandelpaden, in de bosschen aangelegd, de aandacht het eerst tot zich; want wij zijn verlangend om te weten waarheen zij ons zullen voeren en welk een vergezigt ons wacht, wanneer wij op de hoogte zullen zijn aangekomen. Reeds zijn wij allengs hooger geklommen, en hebben wij, nu en dan omziende, tusschen het opgaand geboomte, de eenvoudige dorpskerk aangestaard, als ware zij in eene bergvallei gelegen. Reeds hebben wij aan de dusgenoemde steenen Tafel van onze klimpartij uitgerust, en over de lager liggende beplantingen den blik op den wijkenden horizon gerigt, en thans zijn wij aan

{==777==} {>>pagina-aanduiding<<}
de zoogenaamde Noordkaap gekomen, waar ons een uitgestrekter vergezigt verbeidt.
Maar dat vergezigt wordt ten westen door de boschrijke dreven, die wij doorwandelden, belemmerd, en oostwaarts stuiten onze blikken op nog hooger aangelegde beplantingen. Niets belet ons die hoogten te bestijgen, en wij begeven ons derwaarts op weg. Anderwerf loopt de weg langs en door een statig dennenwoud, en zijn wij eene hooggelegene en onbeplante heidevlakte genaderd. Ook hier loopt de grond opwaarts, en daar ginds ontwaren wij eene groep van berken, voorzeker dáár geplant om het toppunt van den heuvelrug aan te duiden. Wij zijn er, en de moeite der wandeling wordt dubbel beloond. Statig verheft zich de Dom van Utrecht in de stralen der ondergaande avondzon. Die hoogten ginds zijn ongetwijfeld de Larensche heuvelklingen, en dáár ligt Amersfoort met haren berg voor ons. Dát is Rhenen en de toren van Amerongen, en daar achter blaauwt de Wageningsche berg. Onbelemmerd weiden onze blikken over het zuiden van het Sticht en de, over de Lek gelegene, Betuwe. De koelte van den avond begint reeds de opstijgende dampen te verdikken, en verhindert het onderkennen van eene menigte kerktorens; maar duidelijk onderscheiden wij die van Wijk-bij-Duurstede.
Bekoorlijk ligt daar het landgoed Nellesteyn te midden van wouden en korenvelden. En dan dáár, die akkers, waarop boekweit, rogge, haver, garst, tarwe en aardappelen een bont geschakeerd tapijt vertoonen, wie zal ze tellen? wie den rijkdom uitspreken, dien de goeddoende hand des Scheppers, in die vruchtbare streek, voor den nijveren landman uit den schoot der aarde doet voortkomen? wie het vaderland niet gelukkig roemen, hetwelk aan den vriend der Natuur en den bewonderaar van hare duizend voudige schoonheden de reinste genietingen te smaken geeft?
Hoort! wat wil dat gefluit in de verte? - Gewis is dit niets anders dan het sein, dat de spoortrein van Utrecht op Arnhem het bijstation Maren genaderd is. Ja, zietdaar, beneden ons, over dat boekweitveld, links van dat roode dak, gaat de rook opwaarts. Dáár zet de trein zich weder in beweging; maar hoe klein en nietig is alles van deze hoogte bezien, en hoe schijnbaar langzaam is de voortgang van hetgeen men voor niet veel meer dan kinderspeelgoed zou houden! Ook van hier is de aanblik over het landschap

{==778==} {>>pagina-aanduiding<<}
verrukkelijk. Dat gezigt over de heide, tusschen hier en Amersfoort, met hare bosschadiën, akkers, gehuchten en dorpen, hoe rijk is het in verscheidenheid en schoonheid! Men kan er zich niet aan verzadigen, en bij elke vernieuwde beschouwing schenkt het ons een kalm en rein genot.
Maar inmiddels is de zon ter westerkimme ondergegaan en de avond begint het geheel in haren nevelsluijer te hullen. Langs eenen breeden heideweg dalen wij zuidwaarts af naar den straatweg, en na weinig tijds zetten wij ons in het stille Doorn neder, om van onzen heuveltogt, onder het genot van een' beker Rijnwijn, uit te rusten, en de gesmaakte genoegens, in streelende herinneringen, anderwerf te genieten.

Van het middelpunt of de kom van het dorp loopt een weg naar Amersfoort, waartoe in den spoorweg bij Maren een viaduct is gemetseld. Dit bijstation geeft mede den toegang tot eenen weg, die, in eene schuinsche rigting, naar Driebergen voert. Die naar Doorn loopt nagenoeg regt en levert de schoonste vergezigten op. Uit de vallei, waarin de buurtschap Maren gelegen is, gaat het pad langzaam opwaarts, langs eenen heidegrond, die de beginsels der cultuur vertoont, en op den heuveltop wordt eene boerderij, een nieuwgebouwd heerenhuis en eene uitgebreide aanplanting van houtgewas zigtbaar; men heeft eindelijk de hoogte bereikt, en van dáár een heerlijk coup d'oeuil op en over de akkers, velden, dreven en bosschen, die het vriendelijk Doorn omgeven. Schilderachtig ligt het kerkje, van boerenwoningen en stulpen omringd, in de diepte voor u, en belooft het schaduwrijk geboomte u eene zoete verkwikking op uwen, in het middaguur althans, vermoeijenden wandeltogt. Dat hoog opgaand en breed plantsoen, achter en ter zijde van den kerktoren, is het sieraad van het schoone buitenverblijf van den Heer munter, een der aanzienlijkste grondeigenaars in deze streek, wiens heuschheid u de wandeling op zijn bekoorlijk landgoed volgaarne veroorlooft. Hier treedt men voort langs eik- en beukstammen, die meer dan eene eeuw over hunne kruinen hebben zien voorbijgaan, en tot wier voet de warmte van den heeten zomer des jaars 1846 ter naauwernood heeft kunnen doordringen. De woestheid, die den ongecultiveerden staat der heideheuvelen van

{==779==} {>>pagina-aanduiding<<}
het Sticht kenschetst, is hier verdwenen. Hoe bevallig ligt daar de woning van den waardigen Dorpspredikant! Voorbij dezelve loopt de landweg, en aan deszelfs andere zijde staan de boekweitvelden in schoonen bloei, terwijl de achtergrond met opgaand geboomte gekroond wordt. Gelukkig hij, die, in dit rustig verblijf aan den schrijflessenaar gezeten, met het opstellen eener leerrede voor den aanstaanden zondag zich onledig houdt! want waar hij naar buiten den blik moge wenden, overal vertoont de Natuur zich in hare bevallige schoonheid en rijkdom, - de Natuur, door haren Schepper mild gezegend; en, even zoo als op het Bijbelblad, dat naast hem ligt opgeslagen, leest hij in de hem omringende heerlijke schepping de onvergetelijke en troostrijke woorden: God is liefde!
Hoe genoegelijk is het, hier rustig om te dolen; want hoe verder men zich van het dorp verwijdert, des te schilderachtiger worden de ons omringende tooneelen. Allengs beginnen de bosschen, die den straatweg ten noorden omgeven, zich op den achtergrond te verheffen, hier en daar openingen vertoonende, die het gezigt op de hoogten der heideheuvelen vrijlaten. Onafzienbare graanakkers en heerlijke beukenlanen vertoonen zich naar den zuidkant, terwijl men oostwaarts opwandelt, hier en ginds door het boschrijk gedeelte van een of ander landgoed afgewisseld. Voortgaande begint men het statig geboomte van het, reeds genoemde, bekoorlijk gelegene Nellesteyn te naderen. Van daar kan men den straatweg bereiken, en de hoogte van den nog al steil opgaanden Darthuizerberg beklimmen, waar de tweede verdieping van de, met eene galerij omgevene, jagerswoning eene aangename rustplaats aanbiedt. Ruim en bekoorlijk is hier het gezigt op den schoonen omtrek, het in de laagte gelegen landgoed, het dorpje Leersum, het verder gelegene Amerongen met zijnen boschrijken bergtop, en het aloude Rhenen. Van nabij en van verre begeeft men zich naar dit aangenaam gelegen oord, en menig echtpaar herinnert zich hier eene bruidspartij of wel eene bruiloft gehouden te hebben. Wij vonden er zulk een huwelijksgezelschap, groepswijze op het heidekruid uitgestrekt en later aan den met bloemen versierden disch op het heil der echtelingen den beker ledigende. Inderdaad, zulk een feest, te midden eener zoo schoone Natuur gevierd, heeft meer dan ééne aantrekkelijke zijde! Wij hadden met de ons geheel

{==780==} {>>pagina-aanduiding<<}
onbekenden wel mede willen aanzitten, om met hen vrolijk te zijn.
De dag was heet geweest, en in het oosten, over de Veluwsche heuvelen, trok een onweder te zamen. In de verte rommelde de donder, en nu en dan schoot een helderwitte bliksemstraal door de zwartgekleurde wolken. Rusteloos vlogen de zwaluwen om het hooge gebouw in onregelmatige kringen, maar overigens was alles stil om ons heen. In het westen teekende de hooge Domstoren van Utrecht zich scherp af tegen den helderen gezigteinder, en boven ons was de hemel onbewolkt; des te donkerder vertoonden zich daardoor de opeengepakte wolken, die zich over een gedeelte van Gelderland hadden uitgebreid; des te helderder zag men het witgepleisterde grafteeken, tot het landgoed Nellesteyn behoorende, op eenigen afstand tegen de hoogte gelegen. Grootsch en vol majesteit schitterden de bliksemstralen door de verbazende ruimten, die het oog van den hoogen Darthuizerberg waarneemt; stil en zwijgende vertoonde zich het landschap, als in gelatene verwachting, dat een verkwikkende regen de dorstende akkers laven mogt. Hoort! daar vallen de eerste droppels op het dak der chalet. Hoort! daar ruischen zij op de takken der statige dennen. Ziet! daar ontlasten zich de wolken, en waterstroomen vloeijen van de hoogte, langs rijweg en voetpaden, neder, naar lager gelegene streken. Balsemgeuren stijgen op uit het mildbesproeide heidekruid; aangename luchten waaijen ons tegen uit de verfrischte dennen- en eikenbosschen. De bui is voorbijgedreven en het wordt helder in het oosten. Vriendelijk treedt de maan van achter de wolken te voorschijn, en reeds beschijnt zij den weg, die ons naar het rustig landverblijf zal terugvoeren.

De aloude kerkvoogden, uit den tijd der middeleeuwen, wisten zeer goed de plaats van hunnen hoofdzetel in den omtrek van hun wereldlijk gebied te kiezen, en niemand, die met den vruchtbaren grond van het Sticht bekend is, zal het vreemd vinden, dat het geestelijk opperhoofd in dit zoo rijk gezegend gewest zijnen zetel vestigde en zijn gezag, ook als wereldlijk vorst, deed eerbiedigen. Het is waar, een groot deel van het Sticht vertoont slechts eene dorre heide; maar hoe veel van die woeste gronden zijn,

{==781==} {>>pagina-aanduiding<<}
gedurende den laatsten tijd, tot cultuur gebragt; en wie zal bepalen, welk eenen heilzamen invloed het daarstellen van den Rijnspoorweg op verdere landontginning kan oefenen? Daar evenwel, waar wij de grenzen der heideheuvelen geteekend zien, laat de vruchtbaarheid van den bodem weinig te wenschen over, en ziet de landman zijnen arbeid met de meest gewenschte uitkomsten bekroond. Wilt gij die zegeningen der Voorzienigheid in menig schoon en schilderachtig tafereel aanschouwen, dan kan, onder meer anderen, een uitlokkend rijtoertje naar het aloude Wijk-bij-Duurstede u daartoe, op de meest aangename wijze, in de gelegenheid stellen.
De weg derwaarts kronkelt door de bekoorlijke streek, die wij van de hoogten der Stichtsche heuvelen aanschouwd hebben. Hij is rijk in verscheidenheid van schilderachtige land-, veld- en boschgezigten, afwisselend in tooneelen van eenvoudig natuurschoon. Zijt gij in de vrolijk gelegene stad aangekomen, en hebt gij de overblijfselen van het aloud kasteel en den boschachtigen aanleg rondom hetzelve bewandeld, dan noodigt de Lekstroom u uit, om aan deszelfs boord uit te rusten, en den blik op de tegenover u liggende Betuwe te vestigen. In den tijd van den hooibouw is de gierbrug onophoudelijk in beweging, om de zwaarbeladene wagens over te zetten; terwijl op- en afvarende schepen en stoombooten aan de rivier een schilderachtig en levendig voorkomen geven. Ziet die twee wakkere roeijers in die kleine boot gezeten en al hunne krachten inspannende, om tegen den snel afwaarts vlietenden stroom op te roeijen, maar tot nagenoeg op het midden van den vloed den steven wenden, om nu, zijdelings afdrijvende, de geschikte landingplaats aan deze zijde te bereiken. Verkwikkend is de koelte, die u van de rivier tegenstroomt, al plooit zij ook geene rimpels op den effen waterspiegel; terwijl de stroomopwaarts varende schepen niet dan trage vorderingen maken. Heerlijk is de werking der dalende avondzon op den eeuwenheugenden stroom, die thans zoo kalm daarheen vloeit, maar die, wanneer de winter begint te wijken, zijn bed van ijs verbreedt en de dijken bestormt met zijne schotsen en baren; doorbraak en verwoesting dreigende aan het omgelegen land!
Thans vertoont al wat ons omringt het beeld van rust, genoegen en welvaart. Dáár, voor ons, ontrolt de handel

{==782==} {>>pagina-aanduiding<<}
zijne vlaggen en wimpels langs de waterbaan, die, juist in dit jaar, tot voor de poorten der aloude Keizersstad is geopend geworden, en den Nederlandschen Rijn met den Donau in verband bragt. En zeggen wij den grijzen vloed vaarwel, om, het kleine plaatsje doorgereden zijnde, ons weder huiswaarts te spoeden, dan verheugen wij ons in de rijke zegeningen, die de vaderlandsche landbouw om zich spreidt, waarheen zich onze blikken ook keeren.
In vergelegene streken moge de Natuur het merk van het verhevene, somtijds van het schrikwekkende dragen; hier treft zij ons door hare lieve bevalligheid. Wij staren hier niet op de ijsbergen van Savoije noch op de rotsen, die het Rijndal omringen; maar vriendelijk begroeten ons die boschrijke heuvelklingen, die het bekoorlijk gelegene Doorn tegen de noordelijke stormen beschutten, en het wordt ons wèl om het hart.
Neen, het gewoel der drokke koopstad, met al wat zij onder hare dusgenoemde vermakelijkheden moge rangschikken, is niet in staat den geest te verzadigen, het hart te bevredigen. Het is alleen het genot der schoone Natuur, die ons eene onvermengde vreugde bereidt, terwijl zij ons opleidt tot haren hoogen Formeerder. Daarenboven sterkt dat genot onze krachten, vervrolijkt het gemoed, en doet ons het vaderland beminnen, hetwelk ons zoo veel schoons en heerlijks te genieten geeft.
Met welgevallen bragt ik eenige dagen op dit landelijk dorpje door, en heb ik het met zekeren weerzin verlaten. Ik nam echter de aangenaamste herinneringen mede, en, wanneer de winteravond zijn schemerdonker in mijne woonkamer verspreidt, sluit ik vaak het oog, om, in verbeelding, de lievelingsplekjes te betreden, die ik eens aanschouwd heb. Al wat ik genoot, wordt, door de herinnering, anderwerf gesmaakt, en de dagen, die ik te Doorn en in den omtrek heb doorgebragt, worden door mij geteld onder de schoone dagen mijns levens.

Eenige berigten omtrent vrouwelijke krijgslieden.

Op eenen tijd, nu er zooveel van emancipatie der vrouwen gesproken wordt, zal het misschien niet ongepast voorkomen, een beknopt overzigt te geven der levensgevallen van

{==783==} {>>pagina-aanduiding<<}
vrouwen, die eene loopbaan gevolgd zijn, welke den hoogsten trap aller mannelijke eigenschappen vereischt en dus ook billijk als de hoogste trap van emancipatie gelden mag. Als drijfveren tot zulk eene keus vinden wij bij haar deels dweepende vaderlandsliefde (de Maagd van Orleans), deels, en zulks vooral in de middeleeuwen, lust in het avontuurlijke (catalina d'erauso), deels oogenblikkelijke gemoedsdrift in een gevaarlijk oogenblik (jeanne hachette, die in 1472 de stad Beauvais tegen karel den Stouten met de vrouwen verdedigde, nadat de mans gevlugt waren; ook bij ons kenau hasselaar te Haarlem, de Prinses van Espinoi te Doornik enz.), deels eindelijk begeerte om eenen beminden doode te wreken (maria pacheco, de weduwe van den, in 1521, als oproermaker tegen karel I [Keizer karel V] ter dood gebragten juan de padilla, welke moedige vrouw Toledo zes maanden lang tegen de koninklijken verdedigde.) Te naauwernood durven wij met dezen in de rij stellen de talrijke marketenterinnen, die, reeds lang uit den vrouwelijken werkkring getreden, bijna geene schrede verder doen, wanneer zij, bij voorkomende gelegenheid, zelve den snaphaan opgrijpen. Overigens vinden wij, hoe bij vele vrouwen, die met voorbedachten rade soldaten werden, het karakteristieke harer kunne slechts zwak uitkomt (prochaska.) Uit den ouden tijd moeten wij op de Spartaansche, Karthaagsche en Cimbrische vrouwen wijzen; uit de middeleeuwen hebben wij hierboven reeds de meest belangrijke namen vermeld; uit de nieuwere tijden willen wij eenige voorbeelden iets uitvoeriger behandelen. In de eerste plaats willen wij ons tafereel met Duitsche vrouwen aanvangen, en wel met de door
rückert zoo geroemde prochaska uit Potsdam. Zij was, gelijk van andere ook bewezen kan worden, van geringe sexuéle ontwikkeling; hare handen en voeten toonden eene mannelijke grootte. Dochter van den stadsmuzikant, eenen warmen beminnaar zijns vaderlands, ontvlood zij, toen het Pruissische volk zich tegen den vreemden overheerscher verhief, het vaderlijke huis, en liet zich in het Lutzowsche vrijkorps door den tegenwoordigen Saksischen minister, destijds serjant der buksenschutters, aannemen. Zij droeg den naam van renz. Bij het gezamentlijk zingen van liederen, wekte het vrouwelijke harer stem bevreemding; maar op het al schertsend door hare strijdmakkers beweerde, dat zij een meisje was, ant-
{==784==} {>>pagina-aanduiding<<}
woordde zij gewoonlijk met te zeggen, dat de stem den man niet maakt; eene stelling, waartegen in haar geval althans niets in te brengen was, daar zij het aan mannelijken moed en mannelijke daden niet liet ontbreken. Dus b.v. snelde zij, toen zij bij Lauenburg van de overigen afgesneden was, over de in brand staande Stekenitser-brug naar hare kameraden. Gedurende het gevecht aan de Göhrde werd zij, bij het stormen, op eenen heuvel, door een' kartetskogel gekwetst, en ontdekte alstoen aan eenen naast haar vechtenden onderwijzer van eene meisjesschool hare kunne. Als een loopvuur snelde door de gelederen der stormende krijgslieden het nieuws: de dappere renz is een meisje, en vuurde de mannen tot den uitersten heldenmoed aan. Nadat de zege bevochten was, werd zij naar de stad Dannenberg gebragt, waar zij ettelijke dagen daarna overleed en plegtig ter aarde besteld werd.
Andere beweegredenen had het Pommersche visschers-meisje, dat, zestien jaren oud zijnde, eenen mismaakten en door haar gehaten Mecklenburger, H.v.H., zou hebben moeten huwen. Daar zij den aandrang harer ouders niet wederstaan kon en er zich ook niet aan wilde onderwerpen, nam zij, terwijl men, ter trouwing, naar de afgelegene kerk op weg was, de vlugt, sprong in eene schuit, en voer, nog in haar bruidsgewaad, de Peene af, naar schill. Zij diende in deszelfs korps tot dat Straalsond ingenomen werd, als wanneer een Fransch soldaat haar gevangen nam. Zij trouwde haren overwinnaar, die later in Spanje sneuvelde. Haar zoon trad in Frankforter dienst, doch stierf mede vóór zijne moeder, die nog in Julij 1846, in gemelde stad, haar brood als ziekenoppaster verdient.
Te Koningsbergen woont zekere aldaar in het jaar 1785 geboren vrouw gronert, die van 1813 tot 1815 in het eerste regement huzaren gediend heeft; te Stettijn eene uit Straalsond geboortige vrouw, die, nog zeer jong zijnde, onder den naam van karel petersen uit Leipzig, onder het leger dienst nam. Zij deed met de Pruissische troepen den Russischen en de beide daarop gevolgde veldtogten, in 1813 en 1814, als kavallerist, en klom op tot wachtmeester. Toen zij voor de tweede maal en wel aan den schouder gewond raakte, werd haar geslacht ontdekt, en zij zag zich gedwongen haar afscheid te nemen, nadat frederik willem III haar eigenhandig het ijzeren kruis van de eerste

{==785==} {>>pagina-aanduiding<<}
klasse had opgehecht. Na vervolgens eenen Engelschen scheepskapitein gehuwd te hebben, heeft zij met haren echtgenoot Noord- en Zuid-Amerika, St. Helena en Oostindië bezocht, en denkt nu te Stettijn haar leven te besluiten.
In de bijna gelijktijdige oorlogen der Tyrolers, Spanjaarden en Zweden, zagen de Tyroolsche Alpen, gelijk eens de Appenzelsche, vrouwen naast hare mans vechten; augustina, het meisje van Saragossa, dat het geschut hielp rigten en het afschoot, is ook door een bekend schilderstuk verheerlijkt geworden; en uit den strijd, dien Zweden en Rusland om het bezit van Finland gevoerd hebben, bewaart de geschiedenis, nevens vele voorbeelden van Spartaansche moeders, den volgenden trek van heldenmoed eener vrouw. Aan eenen soldaat gehuwd, was zij gewoon haren man in het gevecht te volgen; toen hij nu eindelijk bij Ratan sneuvelde, greep zij zijnen snaphaan op, en velde daarmede verscheidene Russen. Zij verkreeg de zilveren medaille voor dapperheid.
Zeer beroemd is in den Poolschen oorlog van 1831 de Gravin plater geweest, die te paard een regement Ulanen aanvoerde.
Den 25 Januarij 1843 stierf in het Invalidenhuis te Avignon alexandrine rose barreau, vrouw layrac, die, in 1793, met haren broeder en haren man, in het leger der Ooster-Pyreneën dienst nam. Zij was de derde, die de schans van Alloqui beklom, en diende met haren man tot op den vrede van Amiens. Hier, gelijk ook in het volgende voorbeeld, schijnt gehechtheid aan bloedverwanten de drijfveer eener zoo zonderlinge beroepskeuze geweest te zijn. De Fransche dagbladen van 30 Julij 1845 behelzen, namelijk, het volgende berigt: Aan den ingang der Avenue d'Auteuil ziet men dagelijks eene vrij armoedig gekleede vrouw van ongeveer 70 jaren, van kleine maar forsche gestalte en met mannelijke trekken. Aan een op hare borst hangend lint draagt zij het ordesteeken van het legioen van eer, dat zij van napoleon zelven op den avond na den slag van Eilau ontvangen heeft. Zij heet breton-double, diende vele jaren onder de Groote Armee, en klom op tot serjant. Zij was in 1805 vrijwillig in de krijgsdienst getreden, om haren man en haren behuwdzoon, van welke zij zich niet scheiden wilde, daarin te volgen, en deed al de veldtogten in Duitschland mede. Bij Friedland werd zij ligt gekwetst, doch

{==786==} {>>pagina-aanduiding<<}
voegde zich reeds na weinige dagen weder bij haar regement. In den slag van Quatre Bras verbrijzelde haar een kogel het been; terwijl haar echtgenoot, Kapitein breton-double, weinige schreden van haar sneuvelde. Zij werd gevangen genomen, naar Engeland gebragt en van daar naar Ierland overgevoerd, waar haar het been werd afgezet. In het jaar 1816 keerde zij naar Frankrijk terug, en deed er sedert vruchtelooze pogingen, om hetzij pensioen hetzij ten minste betaling harer achterstallige riddersoldij te bekomen. Nu onlangs echter heeft zij berigt gekregen, dat zij van nu af aan een dubbel pensioen, het eene als serjant, het andere als weduwe van eenen op het slagveld gesneuvelden Kapitein, zal trekken; tevens zijn haar al de haar als lid van het legioen van eer toekomende achterstallen uitbetaald geworden, en is zij daarteboven aan het hoofd van een' tabakswinkel geplaatst.
Een voorbeeld van eene krijgshaftige zoetelaarster vermeldt het Maintzer Unterhaltungsblatt voor 1846, No. 150, op aangifte van den Indicateur Bordelais: Katharina rohmer, uit Colmar, een in 1782 geboren soldatenkind, nam, als marketentster, deel aan de veldtogten der revolutie, en huwde in 1802 eenen tamboer-majoor. Gedurende de volgende jaren diende zij in Spanje en in Oostenrijk, waar zij, bij Wagram, gekwetst werd. Bij de inneming van Girona, in Spanje, streed zij zelve mede, en deed vervolgens ook nog in 1812 den Russischen, in 1813 den Duitschen, in 1814 den Franschen, in 1815 den Belgischen en in 1823 den Spaanschen veldtogt mede. Sedert 1830 verzelt zij, voor de tweede maal gehuwd, de Fransche legers op hunne onophoudelijke kruistogten door het Algerijnsche land.






{==787==} {>>pagina-aanduiding<<}

Aan mijnen vriend, den kunstschilder Jb. Doijer, Assz., op zijn tafereel: Kenau Hasselaar. (*)


Na meer dan derd'halve Eeuw was 't feit 
van Kenau schier vergeten, 
Toen Bosdijk in Archiven ploos, 
verwaarloosd en versmeten. 
De Dichter schonk ons een taf'reel 
vol gloed en vuur en leven; 
En gij, gij staardet op 's mans werk, 
en Kunstdrift deed u beven. 
‘Hoe!’ riept ge, ‘zulk een grootsche daad, 
waar zelfs de Vrouw haar wezen, 
Haar' ingeschapen aard verzaakt, 
en Mannen vaak voor vreezen; 
Een daad als deze, en de eêlste Kunst, 
die dooden wekt ten leven, 
Bestond nog nooit, dat heldenfeit 
onsterflijkheid te geven! 
Voorwaar, ik wil iets groots bestaan! 
Gij, Kunst, beziel mijn verven! 
'k Zal, blijft de hand mijn' geest getrouw, 
als Kenau-zelv', nooit sterven!’... 
Gezegd, gedaan; en 't beeld verrees, 
dat 's Kunst'naars ziel aanschouwde: 
't Scheen, of Apelles-zelf zijn hand 
de schoone taak vertrouwde. 
Daar staat zij, Kenau, met haar' stoet; 
zij, fierste van de fieren! 
Nog schooner tooit haar burgertrouw, 
dan ooit den held laurieren. 
Wat blik, wat houding, wat gelaat! 
hoe overschijnt zij ze allen, 
Die, Amazonen in den strijd, 
met Haarlem staan of vallen! 
Maar fikscher pen schoot ligt te kort, 
den indruk af te malen, 

{==788==} {>>pagina-aanduiding<<}

En 't ‘kom en zie!’ zegt eind'loos meer, 
dan 't dichterlijkst verhalen. 
Geluk, mijn wakk're Vriend, geluk 
met die behaalde zege! 
Zij brenge u roem en eer en... goud, 
dat zwaar als Kenau wege! 
Één ding slechts (ach, een vrome wensch!) 
zou 'k voor de Kunst begeeren: 
Nu dankt zij nog den Kooper, die 
haar met zijn gunst wil eeren; 
Maar min de milde Gever dan 
de Kunst'naar zij geprezen! 
Der Kunst dan de eere, haar-alleen! 
Zóó moest, zóó moog' 't ééns wezen! 

Nov. 1846.

j.w. ijntema.

Gelijke werking door wijdverschillende oorzaak.


Niet slechts in water, als 't zijn kluisters breekt, o neen! 
Ook in jenever drijven huis en have heen. 


Twee leden der kamer in gesprek.


A. 
In geene zitting van de Kamer 
(En 'k voerde er menigwerf den hamer) 
Zag men den mond u oopnen, van der Zeeuw! 
B. 
Abuis! wanneer gij spraakt, dan gaapte ik als een spreeuw. 



(*) Voor deze bepaling pleiten statistieke opgaven, zoowel omtrent den uitslag der hervaccinaties op verschillende leeftijden, zooals deze vooral in Duitschland in onderscheidene staten zijn bewerkstelligd, als omtrent den leeftijd, waarop bij gevaccineerden pokken zijn ontstaan. De aard van dit Tijdschrift verbiedt ons, deze opgaven hier mede te deelen.

(*) Dr. scheltema zegt aangaande deze Académie des Sciences: ‘Dit, volgens Fransche auteurs, premier corps savant de l'Europe
(waarachter wij nog een vraagteeken, zoo al geen ontkenningsteeken zetten) beweert,’ enz. Dr. scheltema moge deze veroordeeling van dit geheele wetenschappelijk ligchaam verantwoorden; in hoeverre echter deze uitspraak ex tripode toepasselijk is op de Commissie uit genoemde Académie, welke het vermelde rapport [over de bij haar ingekomene prijsverhandelingen] omtrent vaccine en hervaccinatie heeft uitgebragt, laten wij aan het onbevangen oordeel onzer lezers over, wanneer wij hun de namen der leden dezer commissie zullen genoemd hebben. Dezelve bestond uit de H.H. duméril, magendie, breschet, roud en serres (rapporteur). Wij treffen hier namen aan van mannen, achter wier wetenschappelijken roem wij geen vraagteeken, veel minder een ontkenningsteeken zouden durven zetten. Met name mag men den rapporteur, wegens zijne veeljarige en uitgebreide ondervinding, bepaaldelijk wat de pokken betreft, hier allezins voor een bevoegd beoordeelaar houden; terwijl er onder de vier anderen zich mannen van eenen Europeeschen naam bevinden.

(*) Dat die niet 4, maar - verder, dan men altijd gedacht had - 12 billioen mijlen van ons afstaat, zullen wij later zien. - Ref.

(*) 1843. bl. 149.

(*) Tijdens de Heer Opsteller van dit verslag dezen zijnen wensch ternederschreef, was het IIde Deel van het werk des Hoogleeraars nog niet in het licht verschenen; in hetzelve is aan dien wensch voldaan.

(*) Vaderl. Letteroef. 1840, Boekbesch. bladz. 364.

(*) Deze en andere Belgische werken zijn mede te verkrijgen bij den Boekhandelaar j.d. sijbrandi, te Amsterdam.

(*) Wij zinspelen hier op een der coupletten:

Wiens naam van af het barre Noord 
Tot toe het verste Zuiderboord 
Op alle tongen woonde; 




waarop de Dichter aanteekent: ‘De Schrijver hoopt in dit couplet een bewijs gegeven te hebben, hoe zeer hij verlangt den nieuwmnodisch Germaanschen stijl - waarin niet slechts onze dagbladschrijvers, maar zelfs ook sommigen onzer volksvertegenwoordigers, ja de algemeene organen van ons Gouvernement uitmunten - na te streven en in zwang te brengen. Hij hoopt, dat men zijn voorbeeld volgen, en voortaan niet alleen meer het, de hemel weet door wien uitgedachte van af, maar ook tot toe zal mogen schrijven, en dan vooral niet vergeten, om uitdrukkingen, als van stonden aan, ten voeten uit, enz. door eene bevallige omzetting te converteren in: van aan stonden, ten uit voeten, enz. - alles ad majorem gloriam onzer moederspraak.’ - Waar - volkomen waar!

(*) 1492.

(*) Lees elkander.

(*) Dit zooveel mogelijk is hier ongepast. De Schrijver beweert alzoo de mogelijkheid eener zaak voor zoo veel die mogelijk is.

(*) Wij begrijpen niet, hoe de mondelinge overlevering hier afzonderlijk als bron genoemd kan worden; - te meer, daar onze Schrijver haar niet afzonderlijk behandeld heeft; wij kennen immers ook geene overlevering, dan voor zoo verre die ons in de Schriften des N. Testaments of der oudste Christelijke Schrijvers is bewaard gebleven?

(*) Deze spelling staat in het boek overal voor het meer gewone Leerredenen. Indien dit eene grilligheid van den Eerw. Uitgever is, laten wij hem die; maar indien hij meent, dat het alzoo behoort, heeft hij het mis. Niet alleen heeft hij het algemeene gebruik tegen zich, ook van de fijnste kenners onzer taal, maar den aard dier taal zelve. Want de fout schuilt niet in de algemeen aangenomene spelling van het meervoud, maar van het enkelvoud. Indien men van het algemeen gevolgde gebruik afwijkt, behoort men niet in het meervoud, maar in het enkelvoud leerreden te schrijven, waarvan dan leerredenen het meervoud is. Immers het is niet eene rede (ratio), welke ook geen meervoud zou toelaten, maar reden (oratio). Als men naauw ziet, zou ook niet moeten geschreven worden Redevoering, maar Redenvoering. Want de inhoud van zoodanig een stuk is niet het voeren of houden van de menschelijke rede (vernunft, ratio) maar van eene reden (sermo). Het gebruik wil het anders; dat zij zoo, maar indien men purismen opwerpt, moeten zij taalkundig juist zijn, en dat is Leerreden in het meervoud niet. - Rec.

(*) Het plan, om een standbeeld voor willem I op te rigten, is niet nieuw, ten minste indien wij mogen besluiten uit eene voor ons liggende plaat, voorstellende eene schets van j. oudaan voor een standbeeld van den Vader des Vaderlands. De plaats, waar het beeld zich, volgens de plaat, moest vertoonen, is het Binnenhof te 's Hage. Op een voetstuk, overladen met allerlei zinnebeeldige figuren, staat het beeld van willem I, vertrappende met den eenen voet een monster, met den anderen een' Spanjaard, hebbende in de regter hand den vrijheidshoed en in den linker een ontrold papier met twee zegels, waarop staat: Privilegia.

(*) Over willem bloys van treslong zie men kok, Vaderl. Woordenboek, D. XXVIII, bl. 289 en volg. en van kampen, Vaderlandsche Karakterkunde, D. I, bl. 337.

(*) Volgens des Hoogleeraars aanwijzing, p. 7, alsdus veranderd.

(*) Toen Rec. deze woorden schreef (Maart 1846) had hij nog niet de (ongunstige) beoordeeling van het werkje van sovet in dit Tijdschrift gelezen.

(*) Wij achten het een wezentlijk gemis, dat van oosterzee omtrent die geloofwaardigheid slechts verspreide, hoewel hoogst belangrijke wenken gegeven en die niet meer opzettelijk heeft aangetoond.

(*) Bij denzelfden Uitgever is verschenen, 31 bladzijden groot, Al de geloofsbelijdenissen der Christelijke Kerk en harer Secten. Door j.l. schwarz. Uit het Hoogduitsch. Wij vreezen, dat de veelbelovende titel reeds menigen ligtgeloovige zal misleid hebben en haasten ons, om te verzekeren, dat het een boekje is, van alle waarde ontbloot.

(*) Vaderl. Letteroef. 1846 No. 4. Mengelwerk.

(*) Wij hebben hier het oog op het algemeene gedeelte der beide werken.

(*) De Hoogleeraar j. van der hoeven in de beoordeeling van valentin's Physiologie.

(*) A Treatise on Food and Diet, with Observations on the Dietetical Regimen suited for disordered states of the digestive Organs; and an Account of the Dietaries of some of the principal Metropolitan and other Establishments for Paupers, Lunatics, Criminals, Children, the Sick, etc. Bij jonathan pereira. London, 1843, 8vo, pp. 542.

(*) Mr. hugo beijerman, in eene Voorlezing, geplaatst in het Mengelwerk van No. III.

(*) Ned. Hist. p.m. 144.

(*) Eene zaak, die niet goed is, wordt erger door ze te verdedigen.

(*) Zoo op het oogenblik, bij het afdrukken dezer aankondiging, ontvangen wij het vierde en laatste Deel van dit belangrijk werk.

(*) In den tekst Autant vaudrait-il dire que Dieu est rouge ou bleu, etc.

(*) De bedoelde plaats van heyne is van den volgenden inhoud: ‘Niemand, al zegt hij het niet, die niet weet, dat het Pantheïsme in Duitschland het algemeene geheim is. En inderdaad wij zijn het Deïsme ontgroeid. Wij zijn vrij, en begeeren geen' bliksemenden tiran; wij zijn mondig, en hebben geene vaderlijke voorzorg noodig; evenmin zijn wij het maaksel van eenen grooten Mechanicus. Het Deïsme is eene Godsdienst voor slaven, kinderen en orlogiemakers.’ Dit schreef heyne reeds in 1835. Was het niet om het geloof aan eenen persoonlijken God en aan deszelfs voorzienigheid bespottelijk te maken?

(*) Ref. herinnert zich hier, dat een zijner leermeesters, wien hij zich in vele opzigten met dankbaarheid verpligt gevoelt, een voorstander mede van het zoogenoemd plaatsbekleedende des lijdens en stervens van onzen Heer, op de bedenking van een' zijner leerlingen, dat, indien men, 2 Cor. V:15, het ὑπερ αὐτων verklaarde: in hunne plaats, daaruit dan zou volgen, dat christus in onze plaats was opgewekt, zoodat, indien men het ὑπερ αὐτων ἀποθανοντι zoo opvatte, dat, nu christus in onze plaats is gestorven, het sterven ons geen sterven (nam. als straf der zonde) meer is, daaruit noodwendig zou moeten volgen, dat de opstanding ons, nu christus voor ons is opgestaan, niet meer eene eigenlijke opstanding, d.i. een ingang ten eeuwigen leven zou kunnen zijn, uit kracht der tegenstelling, die voor beide dezelfde opvatting vorderde, - dat, zeggen wij, deze geleerde en vernuftige exegeet, niet tot de ongerijmde stelling van laan vervallende, zeide, het ὑπερ αὐτων alleen tot ἀποθανοντι, niet tot
ἐγερθοντι te betrekken. Ons schijnt nog altijd toe, dat het bij beide behoort, en een der sterkste bewijzen is voor de opvatting: in commodum nostrum.

(*) Welligt is deze dezelfde, die voorkomt bij scheltema, Staatkundig Nederland, D. I, bl. 562.

(*) Zie j. crawfurd, Indian Archipelago, tom. III, pag. 310. Ook in onze taal uitgegeven onder den titel: De Indische Archipel, in het bijzonder het eiland Java, beschouwd, enz. Te Haarlem, bij de Wed. A. Loosjes, Pz. 1823.

(*) Alleen in 't voorbijgaan nog, dat het woord scheiding, I. bl. 591 en 669, mij niet zeer gelukkig gekozen voorkomt voor het woord Trennung, en in den zamenhang, althans op de tweede plaats (reg. 4 v. o.), niet wel verstaan kan worden.

(*) Dat wil zeggen: met twee zeer middelmatige steendrukplaten.

(*) De Dichter, die zich telkens onvolledig uitdrukt, wil hier waarschijnlijk zeggen: Voor ieder onkenbaar buiten hem (behalve voor hem). Maar het staat er niet. Er ontbreken onmisbaar woorden. Dergelijke ellipsen zijn ongeoorloofd, ten minste als men verstaan wil worden. Telkens stuit men op soortgelijke uitlatingen, die de verzen tot onzin maken. Wij hebben er maar een enkele van aangehaald. - Deze noot slaat op ontelbare plaatsen.

(*) Gehouden den 24 Mei 1845, in de algemeene vergadering der Hollandsche Maatschappij te Haarlem.

(*) Deze zinsnede heeft alleen betrekking op de vergadering, in welke ik sprak. Het is mij bekend, dat op andere plaatsen regtmatige hulde bewezen is aan de drie hier boven genoemde uitstekende geleerden.

(*) Haarlem.

(*) Dit werd in Mei 1845 gezegd.

(*) De basrelief, die den prijs behaalde, stelde een' rustenden Amor voor.

(†) Een slot op de nieuwe Koningsmarkt. Belangrijk is de mededeeling over deze werkplaats van thorwaldsen door Prof. j. van der hoeven, die dezelve, op eene reis naar Stokholm te Koppenhagen vertoevende, bezocht. Zie Herinneringen aan eene reis naar Stokholm. Vad. Letteroef. Mengelw. 1843. No. 11. bl. 541, later afzonderlijk uitgegeven bij r. stemvers te Amsterdam.

(*) Den 20 Mei 1796 zeilde de Thetis van Koppenhagen.

(*) ‘Dit werk van dien jongen Deen is in een' nieuwen en grootschen stijl bewerkt.’

(*) Much good may it do you!

(*) Dit barbaarsche vonnis werd daarna in dat van onthoofding veranderd.

(*) Het hier medegedeelde stuk is de eerste van eene reeks van Redevoeringen, welke ik te Zwolle, in de jaren 1838-1840, heb uitgesproken. Eene vereeniging van meer dan honderd Heeren had zich, onder den naam van Wetenschappelijk Genootschap, gevormd. Zij vergaderden om de veertien dagen, gedurende het wintersaizoen, tot het aanhooren van deze mijne redevoeringen, welke, om de vier weken, door een voorstel van den Heer van blanken, die over de Starrekunde handelde, werden afgewisseld. - Niet het werk, aan het opstellen van deze stukken verbonden, ook niet verflaauwde deelneming van de zijde der hoorders, maar voor mij voldoende en alles overwegende redenen deden mij besluiten voor de betrekking van spreker bij het Wetenschappelijk Genootschap te bedanken. Dit hield nu dan ook op als zoodanig te bestaan; uit hetzelve en met deszelfs fondsen werd de Overijsselsche provinciale Maatschappij van Nijverheid gevormd, die nog in nuttige werkzaamheid voortduurt. - Ik heb deze redevoeringen aan de Redactie der Vaderlandsche Letteroefeningen afgestaan, in welks Mengelwerk zij voor en na geplaatst zullen worden.



Zwolle, 31 Oct. 1845.

g.h. van senden.

(*) Door een berigt in No. 1 van den Algemeenen Konsten Letterbode op dit stuk van den Baron de reiffenberg opmerkzaam gemaakt, deelen wij onzen lezers eene vertaling mede van deze hulde, door den buitenlander aan onzen landgenoot toegebragt.

(*) In Warschau had thorwaldsen belangrijke bestellingen aangenomen; Keizer alexander hield zich toen juist eenigen tijd daar op, ontmoette den kunstenaar en liet hem zijn borstbeeld vervaardigen.

(†) Deze marmeren beelden bevinden zich in de Lieve Vrouwekerk (Fruenkirke) te Koppenhagen. Eene treffende beschrijving dezer beelden vindt men mede in de genoemde Herinneringen; waar Prof. van der hoeven o.a. van het standbeeld van christus zegt: ‘Deze gedachten heeft de kunstenaar in zijn werk uitgedrukt: de hooge zending, de liefderijke ontferming en de eeuwig blijvende kracht des Verlossers.’ - Vert.

(*) De dichters, die zelve hunne verzen voorlazen, waren oehlenschläger, grundturg, h.p. holst en andersen; de tekst der gezongene liederen was van heiberg hertz en christian winther. De redevoering werd door claussen gehouden.

(*) In zijn testament van 5 December 1838 had hij beschreven, dat hij zijne geboortestad Koppenhagen al zijne hem toebehoorende kunstwerken vermaakte, dat het Museum zijn' naam zoude dragen, en dat hij voorloopig 25,000 Rbthlr. voor hetzelve bestemde. Tot executeuren werden benoemd de Konferentieraad kollin, de Justitieraad thiele, de Hoogleeraren claussen, schouw en bissen, benevens een lid van den raad van Koppenhagen; verder werd aan den beeldhouwer bissen de taak opgelegd om zijne onafgemaakte werken, tegen betaling uit het fonds van het Museum, af te maken, terwijl hem uitsluitend het opzigt over het Museum werd opgedragen.

(*) Het heerlijk schoone standbeeld van Lord byron, door thorwaldsen vervaardigd, is in October des vorigen jaars in Cambridge aangekomen, om te worden ingewijd; het zal in het midden der groote voorplaats van het Trinity-Collegie worden opgerigt. - Vert.

(*) Er is aan 't Engelsche Hof wat te koop geweest over de aanneming van 't Gouverneur-Generaalschap door leycester, en er blijkt uit alles, dat elizabeth de Souvereiniteit niet begeerde. Curieus zou de mededeeling zijn en hoogst karakteristiek.

(*) Reeds eene oude coquetterie: Et se cupit ante videri.

(†) Zoo de anecdote waar is, een schrikkelijk, maar misschien al te juist beeld van het zedebederf, dat destijds het Fransche hof en al wat het omgaf doorkankerd had.

(*) De plotselinge dood van den vriend van den jeugdigen luther, die een' zoo belangrijken invloed op het inwendige leven van den grooten Hervormer had.

(†) Paus leo X. Verder denke men hier aan de Kardinalen, Bisschoppen en andere Prelaten, met welke luther te kampen had, alsmede aan zijne verantwoording op den Rijksdag.

(*) Enkele slechts van soortgelijke dingen schijnen inderdaad oppervlakkig min of meer van den stand der maan af te hangen. Doch het ontbreekt nog aan naauwkeurige waarnemingen, die een nieuw licht over dit onderwerp konden verspreiden. Zoo heeft een met ander oogmerk ingesteld onderzoek mij uit een getal van ruim 400 geboorten (een getal zeker te klein, om er vaste resultaten uit af te leiden) toevallig doen zien, dat bijna ⅓ van die kinderen geboren waren tusschen de 24 uren vóór en 24 uren na volle maan; en voorts ruim ¼ meer bij afnemende dan bij klimmende maan. Het geloof aan den invloed der laatste op de gesteldheid van het weder is daarentegen door naauwkeurige waarnemingen niet versterkt. Het zou geen onnuttig werk zijn, andere dergelijke stellingen van het volksgeloof nader te onderzoeken, waaruit dan tevens blijken zou, welke uit opgevatte meeningen ontstaan, en welke op ondervinding kunnen gegrond zijn. - De Schrijver.

(*) Wij voor ons zien in dit gesprek oneindig meer alsem dan honig.

(*) Hiermede is dan ook door batavus niet bedoeld, dat het woord haviksachtig of haveloos werkelijk iets gemeen zou hebben met onderhavig.

(*) Men zie ook Vaderl. Letteroef., Maart 1846, Boekbesch., No. III, bl. 133.

(*) No. II Mengelwerk, bl. 71 en volg. en No. III hetzelfde, bl. 119 en volg.

(*) No. III. Mengelwerk, bl. 124.

(*) Van der vynckt, Nederl. Beroerten onder philips II, D. III, bl. 600 en volg.

(*) Hendrik, graaf van brederode, verdedigd; wederwoord aan Mr. g. groen van prinsterer, bl. 9 en volg.

(*) Men gelieve te letten, dat wij de gebezigde spelling en interpunctie van het oorspronkelijke in alles zijn gevolgd.

(*) Horace. Desaangaande vinden wij deze aanteekening: C'est le titre que corneille donna toujours à cette tragédie. Celui des horaces a prévalu depuis dans la conversation et sur les affiches des spectacles. Ainsi l'usage étend son empire même sur des objets qui ne sont pas de sa compétence.

(†) De aanteekening zegt: Ces imprécations de camille ont toujours été un beau morceau de déclamation, et ont fait valoir toutes les actrices qui ont joué ce rôle.

(*) De drie heerlijke trio's voor piano, viool en violoncel.

(*) Geen Helleen; want onder deze, in haren bloei, dien God geve dat zij herkrijge, zoo geachte natie zijn de valsche spelers misschien even zeldzaam als onder eenige andere, en met reden mag zij zich bezwaren, dat de Franschen het hier bedoelde slag van industriélen met den naam van Grees bestempelen.

(*) Sterk aangezocht zijnde, om deze eenvoudige voorlezing meer algemeen bekend te doen worden, dan door eene enkele voordragt in eene bepaalde vergadering geschieden kon, heb ik besloten dezelve voor 't Mengelwerk van dit Tijdschrift af te staan; niet omdat ik aan het stuk eenige waarde hecht, maar deels omdat het iets is uit den tijd, 't geen in een volgend jaar niet meer bruikbaar is; deels ook en voornamelijk omdat het mij hoogst aangenaam was, dat men, ik zeg niet mijne voorlezing, maar de daarin, bijzonder aan het slot, uitgedrukte gevoelens met grooten bijval ontvangen heeft.

(*) Wij hebben in der tijd daarvan eenig verslag gegeven in een stukje, getiteld: De Thugs of geheime moordenaars in Indië, te vinden in het Tijdschrift Waarheid in Liefde, 1838. II, bl. 411 volgende.

(*) In een belangrijk schrijven, ook opgenomen in het Journal de la Haye van 4 Oct. 1845.

(*) Van hetzelve is in 1831 eene nieuwe uitgave in vier Deeltjes verschenen.

(*) Onder dezen titel is het tooneel, dat pestalozzi, Hoofdst. 31-38 van het eerste Deel, voorstelt, vertaald uitgegeven in een klein lief boeksken. Gron. 1832.

(*) De hoedjes-slang, eene der giftigste slangen van Indië, die ook in Zuid-Afrika voorkomt, waar de boeren haar, bij verbastering, koper-kapel noemen.

(*) Eene vierdubbele bekrooning, in 1845, aan de Koninklijke Akademie te Brugge.

(*) Uitgesproken in de Afdeeling Hoorn, der Maatschappij tot Nut van 't Algemeen, den 17 Dec. 1845.

(*) Op den titel zijner eerste, te Parijs en te Londen in het licht gegevene werken heet hij j.g. (johann gottlieb) wolfgang; eerst later werd hij wolfgang amadeus genoemd. Aan den overigen naam chrysostomus schijnt men dus geene waarde gehecht te hebben.

(†) Onder het opschrift Oeuvre I waren, eenige maanden vroeger, te Parijs, en later bij breitkopf en härtel, twee sonaten verschenen, die aan Madame victoire de France opgedragen zijn. Aan het slot der beide opdragtsbrieven staat: Je suis avec le plus profond respect, Madame, votre très humble,
très obéissant et très petit serviteur j.g. wolfgang mozart.

(*) Het patent van dit lidmaatschap bewaarde hij heilig, doch zijn ridderkruis droeg hij slechts bij buitengewone gelegenheden. Gluck droeg het zijne bestendig.

(*) Een zeer belangrijk opstel is in het Leipziger Nieuw Tijdschrift voor Muzijk, jaargang 1845, vervat, onder den titel: Mozart's eigene verduitsching van den tekst van Don Giovanni, benevens twee staaltjes daaruit.

(†) Eene verhandeling onder den titel: Over het ontstaan van het gedicht bij de Tooverfluit behoorende, is te vinden in gollmick's Novellen en Silhouetten, uitgegeven bij j. schieferdecker, te Zeitz.

(§) Titus was, gelijk men weet, op last der Boheemsche Stenden, ter gelegenheid van het krooningsfeest van leopold II als Koning van Bohemen, aan den schrijver besteld geworden.

(*) Dit kleinood (een kleine gouden hoepring met een' eenvoudigen diamant) bevindt zich tegenwoordig nog in handen van een' ambteloos persoon te Weenen.

(*) In het merkwaardige boekje over kolonisatie naar Java.

(*) Voorgedragen in het Middelburgsch Departement der Maatschappij: Tot Nut van 't Algemeen, den 11 Maart 1846.

(*) Men moet dit niet te letterlijk nemen; de zwaluw verslindt niet alleen dagdiertjes (ephemeriden), maar ook bijen, muggen enz. - Vert.

(*) Dit doen niet alle vogels. Men meent opgemerkt te hebben, dat eenigen aan de opgeslotene jongen een zoodanig voedsel brengen, hetwelk voor dezelve doodelijk is; hetgene dan zou bewijzen, dat er ook onder de vogelen zijn, die den dood verkieslijker dan slavernij achten. - Vert.

(*) Mogt, omdat hij zoo veel ouder en, helaas! uit de mode geraakt is, niet ook de Kalif van Bagdad genoemd worden, die vroeger zoo veel tot boyeldieu's roem heeft toegebragt en hem eenmaal van Keizer alexander den groet van Bonjour il Buondocani! verwierf. Men weet, dat, volgens het Oostersche verhaal, deze de naam was, dien Kalif haroun-al-raschid bij zijne nachtwandelingen door Bagdad had aangenomen, eene van welke tot het voorval aanleiding gaf, dat het onderwerp der opera uitmaakt.

(*) De plaats, waar, te Parijs, de gevonden lijken van onbekende personen ten toon gelegd worden.

(†) Onwillekeurig denkt men hierbij aan de wijs, waarop juvenalis spottende de verblijven der menschen in de zoogenaamde gouden eeuw beschrijft: Ignemque laremque et pecus et dominos, enz.

(*) Men duidt deze eilanden, welke geenen bijzonderen naam hebben, met de algemeene benaming aan van halms (in de Noordsche talen holms, b.v. Bornholm enz.) Sommige brengen een luttel gras voort; maar het grootste gedeelte zijn naakte rotsen, waarop duizenden van zeevogels nestelen.

(†) De Engelsche uitspraak van dit woord, in de Nederduitsche overgebragt, zou het bij ons roest doen spellen. Kan het dus misschien ook verwant zijn aan ons roestig, in den zin van ruw, onstuimig? Vert.

(*) Eigenlijk min of meer eene tautologie; want volgens eene andere uitspraak noemt men Schetland ook Hitland, en hitten zegt dus reeds: Schetlandsche paardjes. - Vert.

(*) De Schetlandsche eilanden behoorden aanvankelijk aan Noorwegen. Magnus van Noorwegen verkocht dezelve, in de 13de eeuw, aan alexander van Schotland. Vervolgens werden zij door Denemarken teruggevorderd, aan hetwelk zij bijna twee eeuwen lang behoord hebben. Omstreeks het eind der 15de eeuw huwde christiern I zijne dochter uit aan jacob III van Schotland; en daar hij arm was, verpandde hij voor de betaling van haren bruidschat de Orcadische eilanden en Schetland, welke Schotland sedert niet weder heeft willen teruggeven.

(*) Ook een grooter en zuidelijker eiland van het Britsche rijk, Ierland namelijk, lijdt onder die zelfde kwaal; en vermits zij aldaar niet alleen op de welvaart, maar ook op de inborst des volks verderfelijk werkt, en daardoor bij de meergegoeden vrees en tegenzin wekt, heeft zij er nog de ongelukkige uitwerking van zich zelve te vermeerderen.

(*) Het is een Roomschgezinde, die dit schrijft. - Vert.

(*) Tot vergoeding zijn in den zomertijd de dagen des te langer. Van den top eener rots op het eiland Hoy in de Orcaden kan men tijdens den zomer-zonnestand, dat hemellicht des middernachts zien. Wel is waar is het slechts deszelfs door opdoeming schijnbaar hooger gebragte schijf, welke men gewaar wordt.

(†) De bewoners der Feroë - eilanden noemen de trows foddensheneand, het onderaardsche volk; de Noorwegers noemen hen duergars.

(*) Eene soort van houri, aan de gesneuvelde krijgslieden beloofd.

(†) De Wart is een steile berg op de Orcadische eilanden. In de maanden Mei, Junij en Julij ziet men, uit de verte, omstreeks middernacht, aan deszelfs top iets glinsteren. Men heeft trachten te ontdekken, wat het was, dat dien glans verspreidde, en nimmer heeft men het kunnen vinden. Het volk gelooft, dat dit schijnsel voortkomt uit een' betooverden karbonkel, die in de rots gehecht is. Dokter wallage, in zijne beschrijving der Orcaden, beweert, dat die buitengewone glinstering
niets anders is dan de terugkaatsing van de stralen der zon, welker schijf onder deze breedte en in dat jaargetijde zich te middernacht aan den gezigteinder vertoont, en die van den top des Wartbergs door het oog omvat kan worden. Dr. wallage onderstelt voorts, dat die stralen eenen rotswand treffen, welke van doorzijpelend bronwater nat is.

(*) Te weten strabo, daar hij den Massiliër pytheas aanhaalt, met betrekking tot het eiland Thule, dat, zegt hij, noch land, noch zee, noch lucht is, maar een mengsel uit die drie elementen, en als 't ware de longen der zee. Indien, gelijk sommige hedendaagsche geografen beweerd hebben, IJsland het ultima Thule der Ouden geweest ware, zou strabo voorzeker ook het vuur onder die elementen geteld hebben, waaruit hij zegt dat het bestond.

(*) Letterlijk zwarte griet, zeker geen romaneske naam voor de moeder eener schoone dochter.

(*) De straf der guillotine is derhalve van de Schotten tot ons overgekomen. Deze hadden haar weder van de Engelschen, en in de 16de eeuw was zij zeer gemeen in Duitschland. Ik bezit eene prent van aldegraver, een' leerling van albert durer, welke de jaarteekening van 1553 draagt. Deze prent vertoont titus manlius, zijnen zoon, die zonder zijn bevel gestreden heeft, doende onthoofden. De zoon van manlius heeft daarbij het hoofd onder het mes eener volkomen juist geteekende guillotine. Even als in al de Duitsche graveersels dier school uit gemeld tijdvak, ziet men elke ader van het hout en elken spijker van het werktuig; ook de kromming van het mes is met wiskundige juistheid geteekend. Deze guillotine is massiever dan de Maiden van Edimburg en de Fransche guillotine. In aldegraver's prent houdt de beul
met de eene hand het hoofd van den lijder op de behoorlijke plaats, en maakt met de andere het touw los, waaraan de bijl gehecht is. Titus manlius, met de hand op de dij en van het hoofd tot de voeten in het harnas, even alsof hij een ridder van maximiliaan's hof was, aanschouwt met onbewogen blik de straf van zijnen zoon.

(*) De laatste doodstraf, door middel van de Maiden geoefend, was die van den Graaf van argyle, in 1685 als rebel veroordeeld om het hoofd te verliezen. Hij beklom moedig het schavot, en, de stijlen der Maiden aan zijne borst drukkende, zeide hij: ‘Ziedaar het liefste meisje, dat ik ooit omhelsd heb!’

(*) Waarschijnlijk Augustus 1845. Ook op de Nederlandsche kust woedde die storm, welke er reeds den 19den begon, met groote hevigheid.

(*) Deze dichtregelen, een woord uit het hart, waren geenszins bestemd voor den druk. De bedenking echter, dat de mededeeling ginds en elders heugelijke herinneringen konde verlevendigen, en bij jongelieden de begeerte opwekken, om, door vernieuwd streven, zich dezelve desgelijks te verwerven, deed tot de gemeenmaking besluiten. Mogt veelligt aan sommigen het: ‘te zijn of niet te zijn,’ overdreven schijnen, 't is zulks waarlijk niet in de schatting der jongelieden zelv', wien de achtbaarheid der Staatscommissie, zoo als zij nu eenmaal is daargesteld, niet weinig inponeert.

(*) Who are you, letterlijk: wie zijt gij? de naam eens vogels, wiens kreet eenige gelijkheid met deze woorden heeft, op dezelfde wijs als die des Afrikaanschen vogels, van welken de reiziger vaillant spreekt, en die eenen van diens Hottentotten, wien men den naam van petrus had toegelegd en welke toevallig het wijfje van den vogel geschoten had, zulk eene bijgeloovige vrees aanjoeg door hem te vervolgen met het geroep van: Piet me vrouw.

(*) Ik ben het maar, meester.

(*) Met eenige bekorting uit Lord brougham's Men of letters and science of the times of george III.

(*) Sir john herschell schat de jaarlijksche parallax op 8″6 en den afstand der zon op 23,984 maal den straal der aarde, of omstreeks 95,000,000 mijlen, gelijk staande met 154,884,915,500 meters.

(*) Eene onstuimige zee zonder havens.

(*) In eene der Leesvergaderingen van het Rotterdamsch Departement der Maatschappij tot Nut van 't Algemeen, 1846.

(*) 't Zal den overnemer aangenaam zijn, deze bewering nopens den in zoo vele opzigten verdienstelijken Man, ofschoon zij zijn eigenlijk karakter in geen wezenlijk punt benadeelt, op goeden grond weêrsproken te zien.

(*) Uitgesproken ter gelegenheid van de uitdeeling der Eereprijzen bij het Schilderkundig Genootschap te Rotterdam, op den 19 Sept. 1846.

(*) Een lijfeigene in Rusland is, volgens de wet, gehouden, onverschillig of hij rijk of arm is, boven zijne deur te doen zetten, bij voorbeeld: Iwan, zoon van iwan, lijfeigene van Vorst L.....

(*) Onder de weldaden van Keizer alexander's regering behoort ook de ukase, bij welke het regt van afzonderlijken verkoop der enkele onderdanen van een goed afgeschaft en zulk een verkoop verboden wordt; zij kunnen nog slechts in massa en met het goed zelf aan een ander eigenaar overgaan.

(*) Thans berustende in het Kabinet van den kunstlievenden Heere a. van der hoop, te Amsterdam.

