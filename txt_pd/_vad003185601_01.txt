



Vaderlandsche Letteroefeningen 
Jaargang 1856


GEBRUIKT EXEMPLAAR
exemplaar universiteitsbibliotheek Leiden, signatuur: G 353
ALGEMENE OPMERKINGEN
Dit bestand biedt, behoudens een aantal hierna te noemen ingrepen, een diplomatische weergave van Vaderlandsche Letteroefeningen uit 1856.

Deze jaargang bestaat uit twee delen die in twee banden zijn verschenen. In deze digitale versie is er één bestand van gemaakt.

REDACTIONELE INGREPEN
Deel 2, p. 454: op deze pagina staat een accolade die meerdere regels overspant. Omdat wij dergelijke accolades in deze digitale versie niet goed kunnen weergeven, wordt op elke betreffende regel de accolade herhaald. Ook de woorden die erop volgen worden om misverstanden te voorkomen op iedere regel herhaald.

Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (deel 1 p. II, IV, deel 2 p. II, IV) zijn niet opgenomen in de lopende tekst.

[deel 1, pagina I]
BOEKBESCHOUWING,

VOOR

1856.

[deel 1, pagina III]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN,
OF
TIJDSCHRIFT
VAN
Kunsten en Wetenschappen,
WAARIN DE
BOEKEN en SCHRIFTEN,
DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
BENEVENS
MENGELWERK,
TOT FRAAIJE LETTEREN, KUNSTEN EN WETENSCHAPPEN BETREKKELIJK.
EERSTE STUK.
VOOR
1856.
BOEKBESCHOUWING.
TE AMSTERDAM, BIJ
P. ELLERMAN.
1856.

[deel 1, pagina 773]
REGISTER VAN DE BOEKBESCHOUWING.

A.

Abbott (J.), De Jonge Christen. Nieuwe Vertaling.	Bl. 603
Agnes (Zuster), of het Slagtoffer van Priesterlist.	149
Almanak. Zie: Holland.	
Almanak. (Muzen-). Zie: Vergeet-mij-niet.	
Almanak. voor het Schoone en Goede. 1856.	40
Almanak. (Ev. Luth. Volks-). Een vaste Burg, enz. 1856.	45
Almanak. (Christel. Volks-) voor 1856.	47
Almanak. (Evang. Volks-) voor 1856.	47
Almanak. voor Holl. Blijgeestigen. 1856.	50
Almanak. (Geldersche Volks-). 1856.	51
Almanak. (Nederlandsche Volks-). 1856.	99
Almanak. (Volks-) voor Nederl. Protestanten, voor 1856, door Mr. J.I.D. Nepveu en Ds. Alb. van Toorenenbergen.	349
Alphen (Anthologie uit de Gedichten van Mr. H. van).	98
Amshoff (M.A.) en W. Muurling, Bijdragen tot bevordering van het Christel. Leven. 1855. 1e Stukje.	1
Anspach (Dr. J.A.), De geestelijke welstand eener Gemeente, enz. Gedachtenis-rede, enz.	463
Archief. Vroegere en latere mededeelingen, voornamelijk in betrekking tot Zeeland. Uitgegeven door het Zeeuwsch Genootschap der Wetenschappen. I.	385
Armen (Het Lot der) beschouwd in het licht des Evangelies.	200
Arndt (Fr.), De Huiskerk. Handboek voor Christenen. Door S. van Dissel.	59


[deel 1, pagina 774]

B.

Beck (Dr. J.), Grondtrekken der empirische Psychologie en Logika.	Bl. 471
Beets (N.), Gedichten. 3e druk.	398
Beets (N.), De Bevrijding der Slaven. Redevoering.	470
Belastingen in Nederland. (De)	653
Bennink Janssonius (R.), Gedichten.	238
Bergh (S.J. van den), Nieuwe Gedichten.	679
Berghuis (L.), Wilde Rozen.	146
Bethesda. Wederlegging, enz. (door Jut van Breukelerwaard.)	519
Beuningen van Helsdingen. Zie: Lambrechts.	
Bley (J.C.H.), De Staatkunde van Nederland in betrekking tot Japan. Uit het Hoogd. door H.J. Lion.	435
Blikken in het Leven der Natuur. No. 5 en 6.	374
Bloemen. Keur van Nederl. Poëzij. (Verz. door Hilman.)	97
Bloemlezing uit Dichtwerken. (Verz. door Zeegers.)	97
Bloemen. Keur van Ned. Poëzij. (Zie bl. 97.) 1e Verzameling, 2e druk, en 2e Verzameling.	585
Boek (Het) en zijne Geschiedenis, enz.	416
Boot, L.zn. (G.W.), De Stereoskoop.	80
Böttiger's Algemeene Geschiedenis voor School en Huisgezin. Uit het Hoogd. door W.C. Mauve.	483
Bouman (K.H.), Herfstvruchten. Gedichten en Rijmen.	146
Brabazon (E.J.), Rusland en zijne Beheerschers. Twee Dln.	283
Brave. - De Roomsche Kerk. In acht steendrukplaten. Met Bijschriften van -	210
Brester (J.), L'Oncle et le Neveu; promenade, etc.	26
Broek (Dr. J.H. van den), De Natuur beschreven in Tafereelen, enz.	78
Broek (L. van den), Dichterlijk Mozaïek.	537
Broes (W.), Een Woord over Hervorming der R.-K. Kerk, eene Erasmiaansche, enz.	365
Brouwenaar. - (Dichterlijke Nalatenschap van J.F.). Uitgegeven door J.J.L. ten Kate.	144
Bruck (M.R.), Over de Uitspraak, Spelling, Prosodie en Metriek der Hoogduitsche Taal.	454
Bruck (M.R.), Chronologische Tabelle der deutschen Literatur.	454


[deel 1, pagina 775]

Brugsma (F.C.), Atlas van het Koningrijk der Nederlanden, enz.	Bl. 766
Buddingh (D.). Zie: Dowling.	
Buddingh (D.). Een paar Bladen uit de Geschiedenis der Kerkhervorming in de Nederlanden.	420
Bührmann (F.C.), Oudejaars-avondpreek, over Pred. xii.: 5b	546
Bungener (F.), Juliën, of het einde eener Eeuw. Vier Dln.	684
Bunsen (C.C.J.), De Teekenen des Tijds. Eerste Deel.	701
Burg (P. van der), Schets der Natuurkunde, ten dienste der Scholen. 2e druk.	79
Burk (M.J.C.F.), Predikanten-Spiegel. Mededeelingen uit het Ambtsleven.	305
Burmeister, Geschiedenis der Schepping. Door Winkler Prins. Eerste Deel.	267
Busch (Dr. Moritz), De Mormonen. Een overzigt, enz.	422

C.

Cadsandria. Zeeuwsch-Vlaamsch Jaarboekje, voor 1856. Verzameld door J.H. van Dale.	244
Caird (J.), Godsdienst in het dagelijksche Leven.	513
Calcar (Mw. Elise van), Fantasmagoriën.	400
Calinich (Dr. E.A.E.), Zielkunde voor Opvoeders en Onderwijzers.	299
Campen (Dr. A.W. van), De Zaak der Afschaffing van den Sterken Drank.	521
Campen (Dr. A.W. van), Zie: Vaughan.	
Chamerovzow (L.A.), De Slavernij, eene misdaad en eene zonde voor God. Redevoering.	390
Channing (Dr. W.E.), Christelijke Redevoeringen (door Swiers). 2e druk.	312
Channing (Dr. W.E.), De Stem eens Christens, over Vragen van den tegenwoordigen Tijd. Tweede Stuk.	602
Chantepie de la Saussaije (D.), Openbare Brief aan Prof. J.H. Scholten.	308
Chonia (J.C. Kindermann), Graaf Willem IV van den Berg. Een flaauwe in dagen van kracht. Twee Deelen.	248


[deel 1, pagina 776]

Choulant's Handboek der bijzondere Ziektekunde en Genezingsleer van den Mensch. Op nieuw bewerkt door Prof. Dr. H.E. Richter. Vert. door Dr. L. Ali Cohen. Tweede Deel. Bl.	130
Christen. Zie: Feestvierende.	
Christenen (De) in de Donau-Vorstendomm. en in Turkijë, enz.	348
Cleve Hall. Twee Deelen.	686
Coquerel (Ath.), Een nieuw Leerstuk aang. de Maagd Maria, enz. Twee Leerredenen.	363
Corner (Miss), China.	35
Cremers (Mr. J.J.), Opmerkingen over den invloed der Wetgeving van vóór 1795 op het Jagtregt in de Prov. Groningen.	705

D.

Dale (Van). Zie: Cadsandria.	
Dale (J.H. van). Zie: Janssen.	
Dam, Th.z. (J. van), Kalender voor de XIXe Eeuw.	190
Dam van Isselt (E.W. van), Herman. Dichtstuk. Naar aanleiding van 3 Platen van Mr. A.W.M.C. Verhuell.	395
Dam van Isselt (E.W. van), Aan den Heer E.J. Potgieter, enz.	444
Deventer (M.L. van), Het Jaar 1566. Eene Hist. Proeve, enz.	562
Dewald (H.P.), Chronol. Handb. bij de beoefening der Nederl. Geschiedenis.	762
Dibbits (L.), Achttal nagelaten Leerredenen.	253
Dictionnaire. Zie: Kramers.	
Dielitz (Th.), Schets der Oude Geschiedenis.	612
Diest Lorgion (Dr. E.J.), Geschiedk. Beschr. der Stad Groningen. 12e Aflev.	33
Diest Lorgion (Dr. E.J.), Gesch. der Kerkherv. in ons Vaderland, enz.	109
Diest Lorgion (Dr. E.J.), Levensschetsen van invloedrijke Christenen in Nederl. tot aan de vestiging der Hervorming.	421
Dikema (F.M.), Één uit velen. Verhaal uit het Volksleven.	586
Dissel (S. van), Bijbelsche Zonen en Dochteren.	5
Dissel (S. van), Zie: Arndt.	
Doedes (J.I.), Beproeft de Geesten! Preek over 1 Joh. iv: 1a, ter Inleiding van de Catechismus-prediking.	601
Donker (N.), Twee Neven. Een Verhaal.	247


[deel 1, pagina 777]

Dowling (Dr. J.), Geschiedenis der Roomsche Kerk. Door D. Budding. Tweede Deel. Aflev. 7-9.	Bl. 360
	Derde Deel. Aflev. 1 en 2.	552
	Derde Deel. Aflev. 3 en 4.	649
Driesman (H.), De drie Taalfeesten, te Jeruzalem, Rome en Londen.	313
Duflos (Dr. A.), De Scheikunde toegepast op het Dagelijksche Leven en de Nijverheid. Door J.W. Giltay. Tweede Deel.	173
Duymaer van Twist. Zie: Molukken.	
Duys (P.), Beeldengalerij van belangrijke Christenen vóór de Kerkhervorming. 2 Stukjes.	758
Duparc (Dr. H.M.), Het Leven van den Mensch.	10

E.

Eberhard. Uit het Leven, voor het Leven.	448
Eilers Koch (J.R.), Gellert, het Beeld des opregt vromen Christens.	298
Elbers (W.A.), Wegwijzer bij het Onderwijs der Alg. Gesch.	660
Elianthe, Een Klaverblad. Losse Schetsen, enz.	103
Emancipatie der Slaven. Bijdrage, enz. der Kolonie Suriname.	190
Engelberts Gerrits (G.), Ons Vaderland. Historisch-Romantische Schetsen, enz. Eerste Deel.	232
	Tweede Deel.	577
Enklaar (E.C.), Handboek voor den Beoefenaar van den Landbouw.	377
Enklaar (E.C.), LandhuishoudelijkLeesboek. Eerste Stukje.	377

F.

Faber (Mr. G.J.A.), Nieuw Belasting-Ontwerp voor de Gemeente Amsterdam.	656
Feestvierende Christen (De). Liederen en Overdenkingen. (Van diverse Auteurs.) Te Arnhem, bij van der Wiel.	699
Frijlink (H.), Hand-Atlas der Aarde. In 24 Kaarten.	276

G.

Gelder (Dr. J.J. de), Wetensch. Grondbeginselen der Theoretische en Historische Paedagogie. Tweede Stuk.	123


[deel 1, pagina 778]

Gelder (Dr. J.J. de), Poetarum Latinorum Carmina Selecta, etc.	Bl. 580
Gelzer (H.), Dr. Martin Luther, de Hervormer. Historische Schetsen, enz. Aflev. 1-36.	498
Geneeskunde en Artsenijmengkunde. (Volksbibliotheek.)	517
Geschiedenis (Beknopte) der R.-K. Kerk, na de Hervorming. Bij C.L. Brinkman.	6
Giltay (J.H.). Zie: Duflos.	
Girardin (J.), Algemeene Scheikunde, voor Nederland bewerkt door F.H. van Moorsel.	553
Goeje (P. de), Nagelaten Leerredenen van -	314
Goeverneur. Zie: Oostersche Vertellingen.	
Gottlieb's (Dr. J.) Volledig Handboek der Scheikundige Technologie. Door J.R.F. Nievergeld. Eerste Stukje.	321
Goudschaal (U.P.), Gods leidingen met Ansgarius, enz.	465
Groen van Prinsterer (Mr. G.), Vaderlandsche Zangen. Verzameld door - 2e druk.	584
Groningen (A.P. van), Onuitgegeven en verspreide Gedichten. Twee Deelen.	729
Grote (L.), Wolfgang Musculus en zijn tijd.	467
Gunning, Jr. (Dr. J.H.), Het Evangelie en de Litteratuur. Eene Voorlezing.	505
Gunning (Dr. J.W.). Zie: Johnston.	
Guseck (B. von), De Stedingers. Een Volkstafereel uit de Middeleeuwen.	587

H.

Haagsch Genootschap tot verded. van de Chr. Godsd. (Werken van het). Vierde Reeks. Eerste Deel. (Dr. Lechner.)	53
Hahn. Zie: Rozenkranz.	
Hall (C.C. van), De Electro-Magnetische Telegraaf, enz.	326
Hamilton (J.), Paradijsbeelden.	641
Hamley (E. Bruce), Lady Lee's Weduwstaat. Twee Dln.	194
Hansteen (Prof. C.), Mijne Reis door Siberië.	294
Harderwijk, Rz. (J. van), Het Bezoek, of de Wijsheid van Vader Philander.	39
Hardy (J.A.), Handb. voór Boomkweekers en Tuinlieden, enz.	711
Harttenroth (Dr. P.), Gezondheidsleer voor het Volk.	517
Hase (Dr. K.), De Ontwikkeling van Het Protestantisme. Akad. Redevoering.	62


[deel 1, pagina 779]

Hasebroek (Eliz. Johanna), Tweederlei Roeping, enz. Vrij uit het Engelsch, door -	Bl. 541
Hasebroek (Eliz. Johanna), Margaretha Blaarer, en eenige andere Bladen uit het Schetsboek van -	193
Heije (Dr. J.P.), Eene Levensvraag voor Oogenblik en Toekomst. Armverzorging, enz.	264
Heije (Dr. J.P.), De Diakonie en de Armenwet. Open Brief aan Jhr. Mr. J. de Witte van Citters.	548
Herderlijk Onderrigt van den Aartsbisschop van Utrecht, enz., over de onbevlekte Ontvangenis der H. Maagd Maria.	598
Hildreth (R.), Gesch. van de V.S. van N.-Amerika. Eerste Dl.	85
	Tweede Dl.	769
Hoekstra, Bz. (S.), De Leer des Evangelies in hare eenheid en haren zamenhang, enz. Tweede Deel.	155
Hoekstra, Bz. (S.), De Triumf der Liefde in alle beproeving. Het Hooglied vertaald, enz.	356
Hoekstra, Bz. (S.), Geloof en Leven des Christens. Tweede Uitgave.	545
Hofstede de Groot (Prof. P.), De Groninger Godgeleerden in hunne eigenaardigheid. Toespraak, enz.	160
Hofstede de Groot (Prof. P.), Zie: Roussel.	
Holland. Almanak voor 1856. Uitgeg. door Mr. J. van Lennep.	40
Holland. Almanak voor 1856. Uitgeg. door Mr. J. van Lennep.	733
Hoofman (Huiselijk Leven en Lotgevallen van Elisabeth).	147
Hoogtijden des Heeren (De), zoo als zij, enz.	372
Horn (W.A. von), Viertal Verhalen uit het Duitsche Rijnland.	542
Horst (H.H.M.), De Israëliet onzer Dagen. Naar 't Fransch.	198
Hughes (W.), Engelands Australische Koloniën.	430
Huis en Hart. Wenken, enz.	687

I.

Ising (A.), De Markiezin de Solange. Hist. Novelle.	102

J.

Jager (Dr. A. de). Zie: Taalkundig Handboekje.	
Janssen (H.Q.), Afscheids-rede te Vrouwepolder, en Intreêrede te St. Anna ter Muiden.	3
Janssen (H.Q.), en J.H. van Dale, Bijdragen tot de Oudheidk. en Gesch., inzonderheid van Zeeuwsch-Vlaanderen. Eerste Deel, 1e Stuk. (Tijdschrift.)	615


[deel 1, pagina 780]

Janssen (Dr. L.J.F.), Hilversumsche Oudheden. Eene bijdrage, enz.	Bl. 372
Jaspis (Dr. L.S.), De stichtelijke viering des Avondmaals. Door H. van Berkum 2e druk.	647
Johnston (J.F.W.), De Scheikunde in het Dagelijksch Leven. Voor Ned. bewerkt door Dr. J.W. Gunning. Eerste Deel.	169
Jongh (Dr. Alb. de), Aeschyli Choephorae. Cum interpret. Lat., etc.	353
Jut van Breukelerwaard. Zie: Bethesda.	

K.

Kalender voor de Protestanten in Nederl., onder de leiding van Prof. W. Moll.	47
Kantonregter. Zie: Ontwerp van Wet.	
Kate (Ten). Zie: Brouwenaar.	
Keyser (J.P. de), Geloofsversterking. Stichtelijke Overdenkingen. 1854, 1855.	501
Keijzer (Mr. S.). Zie: Valentijn.	
Keijzer (M.), Handboek van de Eng. Nation. Letterkunde. (Select Specimens, etc.) 1e Aflev.	140
Kellner (L.), De Opvoedkunde der Lagere School, in Aphorismen.	52
Kindermann. Zie: Chonia.	
Kist (Prof. N.C.), Leerrede bij 't afsterven van A. Niermeijer.	4
Kist (Prof. N.C.) en Prof. W. Moll, Kerkhistorisch Archief. Eerste Deel, 1e Stuk.	413
Kits van Heyningen (G.P.), Eene Preek op Mettray.	62
Kits van Heyningen (G.P.), MenschelijkLeven. Eene Voorlez.	403
Klerck (Dr. A.W. de), Algemeene Mythologie. 2e druk.	251
Klijnsma (S.F.), Handleid. tot de Burgerl. Mineurkunst, of de Mijnen en hare ontginning. Vrij naar 't Fransch.	473
Koch (Dr. K.) c.s., De Caucasische Landen, en Armenië. Reistafereelen.	619
Koetsveld (C.E. van), Verspreide Kinderverhalen.	152
Koetsveld (C.E. van), Tiental Kinderpreken uit het O.T.	209
Koetsveld (C.E. van), Het Idiotisme en de Idiotenschool. 1e St.	657
Koten (J.H. van), De Galvanische Stroom toegepast op de E.-M. Telegrafen en Uurwerken.	477
Kramers, J.z. (J.), Nouv. Diction. Franç.-Holl. Afl. 1 -9.	666


[deel 1, pagina 781]

Kramers, J.z.(J.), Algemeene Kunstwoordentolk. 2e druk. Bl.	733
Krayenbrink (J.A.), De l'Irrigation, etc.	175
Kunstkronijk (De). 18e Jaarg. Aflev. 1-14.	625

L.

Labberton (A.J.), Handleiding tot het beoefenen van de beginselen der Sterrekunde, enz.	187
Lambrechts (A.) en R. van Beuningen van Helsdingen, Wat zegt God tot Neêrlands Volk, enz. Twee Leerredenen.	262
Landbouw. - Verslag van de Kon. Ned. Tentoonstelling van - te Arnhem, uitgebragt, enz.	134
Laurent (F.), Études sur l'Histoire de l'Humanité. Le Christianisme.	132
Lauts (G.), Gesch. van de vestiging, enz. - der Nederlanders in Indië. Eerste en Tweede Deel.	706
Lechner (Dr. G.V.), Gesch. der Presbyterial- und Synodalverfassung seit der Reformation. (Haagsch Genootschap.)	53
Leipoldt, Bekn. Handleid. tot de regte kennis - der H.S., door Amshoff. 2e druk.	261
Lemkes (H.J.), Het onafscheidelijk verband van Onderwijs en Opvoeding.	123
Lennep (Mr. J. van). Zie: Holland.	
Leo, Eene Harzreis. Herinneringen, enz.	230
Lindo (Dr. M.P.), Readings in English Poetry.	140
Lion. Zie: Bley.	
Loon (Sophia van), Vrouwenleed. Twee Deelen.	447
Loots (C.), Nagelaten Gedichten. Twee Deelen.	627 en 674
Luttenberg's Chronol. Verzameling van wetten en Besluiten, enz.; voortgezet door L.N. Schuurman. Jaar 1836, 37, 38 en 54.	704
Lynch (W.F.), Togt door het H. Land, vooral tot het onderzoek der Jordaan en der Doode Zee. Uit het Eng. door Ds. J. Stricker. Twee Deelen.	423

M.

Macaulay (T.B.), Geschiedenis van Engeland, sedert de troonsbestijging van Jakobus II. Vierde Deel.	718
Magnin (J.S.), Overzigt der Kerkel. Gesch. van Drenthe.	112
Maijer (Brantz), Twintig Jaren uit 't Leven van een Slavenhandelaar. Twee Deelen.	402


[deel 1, pagina 782]

Maria en Martha. Nieuwe Serie. Eerste Deel. 1855.	Bl. 197
Maronier (J.H.), De Eerste Brief van den Apostel Joannes. Eene Bijbel-studie.	105
Mauve. Zie: Neander.	
Mehler (Dr. E.). Zie: Pütz.	
Meijer (E.), Wilhelm von Humboldt. - Lichtstralen uit zijne Brieven, enz.	726
Metselaars-Huisgezin (Het), of Handwijzer, enz.	197
Meulen (C. van der), Schetsen der Reken- en Meetkunde. Drie Stukjes.	352
Moll (Prof. W.), Gesch. van het Kerkel. Leven der Christ. gedurende de zes eerste Eeuwen. 2e druk. Eerste Deel.	119
Moll (Prof. W.), Angelus Merula, enz. 2e druk (goedk. Uitg.).	198
Moll (Prof. W.), Zie: Kalender.	
Moll (Prof. W.), Zie: Kist.	
Moll, Veth en Domela Nieuwenhuis (Professoren), Bijbelsch Woordenboek voor het Christelijk Gezin. Tweede Deel.	260
Molukken (Aanteek. betreff. eene Reis door de), van Z. Exc. den Gouv.-Gen. Mr. A.J. Duymaer van Twist.	667
Mothley (J.L.), The Rise of the Dutch Republic. 3 Vol.	721
Mulder (P.N.), De Verteringen van Weelde en het Loon van Arbeid. Uit het Hoogd.	217
Mulder (Dr. L.), De Boeren-Goudmijn. (Tijdschr. onder Redactie van -). Aflev. 1-9.	383
Muurling. Zie: Amshoff.	

N.

Nauta (A.), Hoe Willem III Stadhouder werd. Episode, enz.	31
Nauta (A.), Elizabeth Edmonds, of de Redding der Iersche Protestanten. Twee Deelen.	540
Neander (Dr. A.), Gesch. der Chr. Godsd. en Kerk. Door Mauve.	
	Vijfde Deel.	201
	Zesde Deel.	693
Nelson (D.), Het Ongeloof, de grootste Krankheid van onzen Tijd, enz.	604
Neuman (J.C.), Alg. Gesch. voor de Scholen. Tweede Deel.	543
Nievergeld. Zie: Gottlieb.	
Nieuwenhuis (Prof. F.J. Domela), Geschied. der Amst. Luth. Gemeente. Eerste en Tweede Afdeeling.	689


[deel 1, pagina 783]

Nijhoff (Mr. J.A.), Bijdragen voor Vaderl. Geschied. en Oudheidkunde. Tiende Deel. 1e en 2e Stuk.	Bl. 330
	Tiende Deel. 3e Stuk.	572
Nolte (V.), Vijftig Jaren in de beide Halfronden. Herinneringen, enz. Twee Deelen.	479
Noordaa (P.J. van der), Eerstelingen. Verspreide Dichtstukjes.	398

O.

Ockerse, geb. Kleyn (Vrouwe A.), Mengelingen in Proza en Poëzij. Nieuwe Uitg. Twee Deelen.	98
Ontwerp van Wet (Het) tot regel. van de Regt. Magt, enz., beschouwd door den Bril van een Kantonregter.	653
Oorlog (De gang van den Oosterschen), en de togt naar de Krim.	92
Oostersche Vertellingen uit de ‘1001 Nacht’, uitgegeven voor de Jeugd, door Goeverneur, naar 't Hoogd. van Claudius.	104
Oosterzee (H.M.C. van), Feestgave des Geloofs en der Liefde. Aan jeugdige Lidmaten, enz.	460
Oosterzee (Dr. J.J. van), Stemmen des Heils. Leerredenen.	457
Oosterzee (Dr. J.J. van), Natuur en Schrift. Tweet. Leerr.	457
Oosterzee (Dr. J.J. van), Nineveh en de Heilige Schrift. Voorlezing. 2e druk.	605
Os (P. van), Veertig Jaren. Gesch. van den laatsten Tijd. Naar von Rotteck en anderen. (Van Druten en Bleeker's Goedk. Bibliotheek.) Eerste Deel.	292
	Tweede Deel.	450
Otten (W.F.), De Orde der Advocaten in Nederland, enz.	652

P.

Passy (H.), Waarom is Jan rijk en Piet arm? enz.	96
Perponcher (Anthologie uit de Prozaschriften van W.E. de).	98
Photophilus, Photographie op Papier en Glas. Handleid., enz.	81
Pierson (Dr. A.), Bespiegeling, Gezag en Ervaring. Eene Wijsg.-Geschiedk. Proeve.	63
Pijnappel, G.z. (J.), Atlas van de Ned. Bezitt. in Oost-Indië.	224
Pompper (H.), De Grondwaarheden der Christelijke Godsdienst.	641


[deel 1, pagina 784]

Post, G.z. (J.), Het wezen der Godgeleerdheid, enz. Eerste Afdeeling.	Bl. 743
Preken, uitgegeven om Evang. Licht te verspreiden, enz. Te Koev., bij van der Scheer. 1855.	208
Proes (Dr. L.), De Bergrede des Heeren, in hare toepassing op het Christelijk Leven.	698
Pütz (W.), Handboek der Nieuwe Geschiedenis, door Dr. E. Mehler. Tweede Gedeelte.	491

Q.

Quinet (E.), Marnix van St. Aldegonde en de wording van het Gemeenebest der Nederlanden (door Prof. van Vloten).	270

R.

Rabener. Ernst en Luim. Bloemlezing uit de Werken van G.W. -	399
Rau (Mr. S.J.E.), Philoktetes. Treurspel, naar het Grieksch van Sofokles, enz.	438
Ravageaux (L.), Handl. tot het kweeken en fokken van Konijnen, enz.	182
Rees (Mr. O. van), Gesch. der Nederl. Volkplant. in N.-Amerika, uit het oogpunt der Koloniale Politiek. Drie Voorlez.	222
Retcliffe (Sir J.), Sebastopol. Geschiedk. Roman. Afl. 1-6.	589
Richter. Zie: Choulant.	
Rietstap (J.B.), Overwinning kroont den Strijd. Een Verhaal.	350
Roëll (Dr. C.C.), Weten te Leven. Eene Voorlezing.	449
Roeping (Tweederlei). Zie: Hasebroek (E.J.).	
Romeyn (A.), Specimen Hist.-Litter.	557
Roussel (N.), De Katholieke en Protestantsche Natiën onderling vergeleken, enz., met Voorrede van Prof. Hofstede de Groot. Twee Deelen.	405
Rosenkranz (Dr. K.), De Paedagogik als Systeem. Eene Schets. Uit het Hoogd. door Dr. J.F. Hahn.	123
Ruitenschild (A.R.), Specimen Theol. Inaug.	153


[deel 1, pagina 785]

Rutgers van der Loeff (Dr. A.), Bijdragen tot de kennis van - J.C. 2e druk.	Bl. 367

S.

Sanctis (L. di), De Biecht.	167
Sanctis (L. di), De Overlevering.	600
Schaefer (J.W.), Het Leven van Goethe. Eerste Deel.	560
Schrader (A.), De Bruid van Louisiana. Twee Deelen.	150
Sebastopol (Vier Maanden der belegering van).	93
Senden (G.H. van), Het Evang. van Johannes, gebragt in huizen en harten. Derde Deel.	258
Sepp (C.), Leerrede ter nagedachtenis van den Hoogleeraar M. Siegenbeek.	61
Setten (K.F. van), Vondelingen. Eene offergave, enz.	192
Sypkens (E.R.), De Volksgeest van 1830-31 herdacht.	444
Simon (Jules), De Pligt.	183
Sinninghe Damsté, P.z. (J.), Feestwoord, enz.	648
Slaven. Zie: Émancipatie.	
Suriname. Zie: Émancipatie.	
Staveren (J.J.W. van), Twaalftal nagelaten Leerredenen.	205
Steenberg (H.), Leerredenen.	507
Stöckhardt, De Scheikunde van het Onbewerktuigde en Bewerktuigde Rijk. Derde Uitg., door Dr. J.W. Gunning.	266
Stratingh (G.A.) en G.A. Venema, De Dollard, of Geschiedk. Beschrijving van den Boezem der Eems.	715
Stricker. Zie: Lynch.	
Strijd der Beginselen, enz. 3e druk.	263
Stuart (A.A.), Abraham des Amorie van der Hoeven herdacht.	301
Suringar (Prof. G.C.B.), De Opvoeding der Zintuigen.	12

T.

Taalkundig Handboekje. 2e druk. Herzien door Dr. A. de Jager.	404
Teutem (Dr. H.N. van), Het Gemeente-Leven. Aanbevolen naar 1 Petr. iv: 10, 11. Leerr.	205


[deel 1, pagina 786]

Teutem (Dr. H.N. van), De Optrekking van Paulus in het Paradijs, enz.	Bl. 370
Thiersch (H.W.J.), Het Christelijk Huiselijk Leven.	106
Tholen (N.G.), Handleiding voor Boomkweekers, enz.	178
Tideman (Prof. J.), Oratio Inauguralis, de Theologiae in Remonstrantium Reformatorum Seminario Professione.	737
Tideman (Prof. J.) De Hoogleeraar Abraham des Amorie van der Hoeven herdacht, enz.	740
Tijdrekenkundig Leesboekje der Vaderl. Geschiedenis.	488
Tollens, C.z. (H.), Nalezing. Onuitgegeven en verspreide Gedichten.	391
Tollens, C.z. (H.) Kinderlijke Dichtstukjes. Uitgegeven ten voordeele der Bewaarschool te Rijswijk.	731
Tolquestie (De) van het Zwolsche Diep - ten vijfdenmale toegelicht, enz.	704
Toorenenbergen. Zie: Wucherer.	
Toussaint (Mevr. A.L.G. Bosboom-), Gideon Florensz. Vier Deelen, in 5 Stukken.	636
Tydeman (Mr. J.W.), Het Regtsmiddel van Cassatie, in verband met Regterlijke Organisatie en Burgerlijke Regtsvordering.	522

V.

Valentijn's (François) Oud- en Nieuw-Oost-Indiën. Nieuwe Uitgave, door Mr. S. Keijzer. Aflev. 1-5.	339
Vaughan (Dr. R.), John de Wycliffe, Engelands Hervormer vóór de Hervorming. Door Dr. A.W. van Campen. Eerste Deel.	7
	Tweede Deel.	316
Velzen (U.W. Thoden van), Twintig Dagen aan de Oevers van Maas en Rijn.	344
Venema. Zie: Stratingh.	
Vergeet-mij-niet (Muzen-Almanak) voor 1856.	40
V. (Verhuell) Alexander, In den Rook des Tijds. Schetsen, enz.	245
Verhuell (Mr. A.W.M.C.). Zie: Dam van Isselt (E.W. van).	
Verslagen en Mededeelingen der Koninkl. Akad. van Wetenschappen. Tweede en Derde Deel.	496
Verslagen en Mededeelingen der Koninkl. Afd. Letterkunde. Eerste Deel.	496
Verslagen en Mededeelingen der Koninkl. Afd. Natuurkunde. Vierde Deel.	651


[deel 1, pagina 787]

Vicars (Hedley), Kapitein, enz., of de Christen als Krijgsman.	Bl. 771
Vitringa (Dr. A.J.), Openbare Brief aan Mr. C.W. Opzoomer, over - Wijsbegeerte.	24
Voorst (H. van), De drie gelijkvormige Evangeliën: Matth., Markus en Lukas, in hunne overeenkomst aangewezen. Tweede Deeltje.	754
Vraagboekje over de kennis der Christel. Godsdienst. 3e druk. (Gron., bij M. Smit.)	315

W.

Wallace (T.), Het Huis des Vaders.	648
Wamba, De Jasoniade. Een Eposje.	397
Westrheene, W.zn. (T. van), Levensrichting, Familie-Roman. Twee Deelen.	100
Westrheene, W.zn. (T. van), Jan Steen. Étude sur l'Art en Hollande.	526
West-Indië. Tijdschrift. Aflev. 2-4.	287
Wynne (Dr. J.A.), Overzigt der Algem. Geschiedenis.	486
Wynne (Dr. J.A.), Beknopt Leerboek voor de Algem. Gesch. Eerste Stuk. Oude Gesch. Tweede, omgewerkte druk.	616
Wynne (Dr. J.A.), Beknopt Leerboek der Alg. Gesch. Tweede Stuk. Middeleeuwen. 2e druk.	736
Wijs (G.E.W. de), Over het doen van Belijdenis.	2
Wijs (G.E.W. de), Hoe de Eischen der Bisschoppen van Oostenrijk's Lombardije door Keizer Leopold II werden beantwoord, enz.	511
Wolff (Dr. E.W.), Geschiedenis van den Oorsprong en de Lotgevallen der Mormonen.	211
Wonder (Een) der Negentiende Eeuw, enz.	419
Wonderen der Wereld (De Zeven).	199
Woordenboek (Bijbelsch). Zie: Moll.	
Woordenboek van de Geschiedenis der Christelijke Kerk.	515
Woordenboek (Nieuw beknopt en volledig Muziekaal), benevens Overzigt, enz. Door K.v.M.	532
Wucherer (J.F.), Het Woord der Waarheid. Populaire Inleiding in de Schriften van het N.T. Door Alb. van Toorenenbergen.	256


[deel 1, pagina 788]

Z.

Zaalberg, P.z. (Dr. J.C.), Christus Jezus, de eenige Middelaar, enz. Hervormings-rede in 1855.	Bl. 593
Zaalberg, P.z. (Dr. J.C.), Twee Brieven aan mijne R.-K. Medechristenen, tevens ter beantwoording van Pater A. Frentrop en Prof. J.C.H. Muré, enz.	593
Zak-Bijbel (De Geschiedenis van een). Naar 't Eng., door Elizabeth Johanna Hasebroek.	754
Zeggelen (W.J. van), Costerliedjes. Souvenir aan Haarlems Julij-Feesten, in 1856.	582
Zendeling (Roger Miller. Leven en Werken van een Stads-).	755
Zieller (C.H.), Wenken en Voorschriften omtrent de Verpleging van jonge Kinderen.	760
Zschokke (H.), De Goudmakers en het Dorp Goudendal.	591
Zwaag (W.C. van der), Eerste kort Begrip der Bijbelsche en Kerkelijke Geschiedenis. 2e druk.	464


[deel 2, pagina I]
MENGELWERK,

VOOR

1856.

[deel 2, pagina III]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN,
OF
TIJDSCHRIFT
VAN
Kunsten en Wetenschappen,
WAARIN DE
BOEKEN EN SCHRIFTEN,
DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
BENEVENS
MENGELWERK,
TOT FRAAIJE LETTEREN, KUNSTEN EN WETENSCHAPPEN BETREKKELIJK.
TWEEDE STUK.
VOOR
1856.
MENGELWERK.
TE AMSTERDAM, BIJ
P. ELLERMAN.
1856.

[deel 2, pagina V]
INHOUD

VAN HET

ENGELWERK.

	Bladz.
Het Geld en de Prijzen. Door a. elink sterk, jr.	1

Een Brief over de Bewaarscholen. (Eene Nuts-bijdrage.). Door d. schuitemaker, te Medemblik.	12

Een miskend Genie. Door j.m.e. dercksen.	22

Vertellingen uit het Deensch van h.c. andersen. Door c. eykman, Kostschoolhouder te Nijkerk.	

	I.	Ib en christine.	35

	II.	De oude Grafsteen.	46

	III.	De laatste Parel.	49

	IV.	Aan het uiterste der Zee.	51

De Pedel der Nijmeegsche Akademie. Eene Vertelling uit de Fransche overheering der zeventiende eeuw. Door johs. hk. jonckers.	53

Het Kanaal van Suez. Door Dr. Dr. d. burger, jr.	82

Nog een Brief: Over het nut der Bewaarscholen voor niet volstrekt behoeftigen.	87

Van speyk. 5 Februarij 1831. Door w.	95

Een Verhaal uit onvergetelijke Dagen.	95


[deel 2, pagina VI]

	Bladz.
Gedachten over de Geschiedenis der Grieksche Bouwkunst. Door j.a. bakker.	101

Iets over de Nationale Kleuren van Frankrijk.	106

Uit de Achterbuurt. Door gerard.	111

Te Huis. Door fred. wijsman.	137

De oude Nicht. Eene schets uit het dagelijkschc leven. Door gertrude.	140

Oude Spreuken.	147, 299 en 348

Eene Zoogmoeder. Novelle. Door j.j. cremer.	149 en 225

Eene Tuingedachte. Van g. gravé, j.z.	199

Antikritiek. Door j.s.	201

Ontdekkingen te Ninivé, in 1854 en 1855. Medegedeeld door j.a. bakker.	203

Bij den Intogt van Graaf karel II binnen Dordrecht, in 1515; voorgesteld te Leiden in 1855. Historische Herinneringen, van j.h. sonstral.	212

Een Paasch-Zang.	243

Antikritiek. Door m. keijzer.	245

Over de aanwinst die de ontdekkingen van Ninivé, en de ontcijfering der Assyrische opschriften voor de Geschiedenis hebben opgeleverd. Medegedeeld door j.a. bakker.	

	I.	Over de bronnen en de uitkomsten van het historisch onderzoek vóór de opgravingen van Ninivé.	249

	II.	Laatste ontdekkingen te Ninivé.	447


[deel 2, pagina VII]

	Bladz.
Lotsverbetering van arbeidende standen. Door a. elink sterk, jr.	266

De Ridder van de Klok. Door een Neefje van klikspaan.	275

Vergeten. Oók eene bladzijde uit het Predikantsleven. Door johs. hk. jonckers.	287

Edele Steenen. Door ernst.	

	I.	De Diamant.	301

	II.	De Steenkool.	307

Het Overlevings-Contract. Door j. brand.	312

Aan eene Moeder bij den dood van haar eenig Kind. Door johs. hilman.	335

Een Soupé in eene Gijzeling.	338

Haar Morgen en haar Avond. Novelle. Door j. chr. gewin.	349 en 411

Het Dichters-Vaartuig. Door l. lammers, jr.	394

Een algemeene Huwelijkswensch.	396

Fragment uit eene Historische Beschrijving van Waddinxveen. Medegedeeld door j.w. regt.	

	I.	De aloude gesteldheid, en de veranderingen van den bodem.	397

	II.	De Burgerlijke Regering.	403

Iets over de Chinchas-Eilanden.	439

Bidden. Door fred. wijsman.	443

Een Woord over het Christendom.	445


[deel 2, pagina VIII]

	Bladz.
Het Eiland Ceram, en zijne Bewoners. Door j.b.j. van doren.	453

Het Heike. Een Woord over de geschiedenis en den tegenwoordigen toestand der Bewoners. Door g.h. van senden.	476

De ijzeren Drukpers aan de Bezoekers der Tentoonstelling te Haarlem. Door c.g. withuys.	484

Maastricht, en het elfde Nederlandsche Landhuishoudkundig Congres. Door a. ising.	484

Waarom?! Door c. van koetsveld, c.e.z.	495

Werking en Terugwerking. Door g. vrolyk, Predikant te Schoondijke.	497

De Wittiana. Door Dr. g.d.j. schotel. - Genealogie van cornelis en jan de witt.	514

De Wittiana. Door Dr. g.d.j. schotel. 2.	605

De Wittiana. Door Dr. g.d.j. schotel. 3. Schilderij ter gedachtenis van de Overwinning bij Chatham.	655

Herman van grafhurst. Door p. duys.	

	I.	Het Tournooi.	516

	II.	De Aanslag.	523

	III.	De Raadsman.	532

	IV.	Oorlogsgedruisch.	536

	V.	Vreugde.	542

	VI.	Besluit.	547


[deel 2, pagina IX]

	Bladz.
Eene Engel. Door w. klercq.	550

Verhandeling over de werkzaamheden en onderzoekingen, door de ontdekking der Asteroïden uitgelokt. Door j.a.c. oudemans.	553

Eene Ontvoering in de Zestiende Eeuw. Door p. duys.	

	I.	In de Witte Valk.	577

	II.	Een misdadig plan.	589

	III.	De Aanslag.	599

	IV.	De Hut op de Heide.	628

	V.	Een blijde Avond in treurigen Tijd.	638

In het Boek der Bezoekeren van de Bewaarschool te Voorburg. Door c.g. withuys.	604

Het vijfde Nederlandsche Taalcongres, te Antwerpen, 15 en 16 Augustus 1856. Door h.m.c. van oosterzee.	606

Elizabeth's Rozen. Door a. van wechel.	644

De Slaaf en de Guaco.	646

Naar Land! Een Lied des Ouderdoms. Door johs. hk. jonckers.	651

Tot bladvulling.	652

Antikritiek. Door j.b.j. van doren.	653

Kinderen - schatten. Door j.w. regt.	658

Een Blad in mijn Album: ?. Door g.h.j. elliot boswel.	676


[deel 2, pagina X]

	Bladz.
Fortuin. Door gerard keller.	

	I.	De Dames mazaron.	677

	II.	Bouw-lust.	691

	III.	Mijnheer mazaron.	712

	IV.	Nicht davida.	725

	V.	Mevrouw revelink.	736

	VI.	De Peetvader.	747

Snippers tot bladvulling.	700

Antikritiek. Teregtwijzing aan den Schrijver van het werkje, getiteld: ‘Bethesda. Wederlegging’, enz.; in antwoord op zijne Antikritiek, geplaatst in de Amsterdamsche Courant van 6 October 1856.	701

Iets over de Natuurkunde der Litteratoren, en de Letterkunde der Natuurkundigen. Door Dr. d. burger, jr.	703

De hedendaagsche toestand der Joden-te Jeruzalem. Medegedeeld door g.h. van senden.	706

Nog eene Antikritiek. Door Dr. d. burger, jr.	752

Gedachten over de Christelijke beschouwing der Wereldgeschiedenis. Door j.h. gunning, jr.	753

Zee-betoovering. Naar ferdinand freiligrath. Door johs. hk. jonckers.	783




2009 dbnl


_vad003185601_01


grieks


Vaderlandsche Letteroefeningen. J. Stemvers en P. Ellerman, Amsterdam 1856




DBNL-TEI 1



29-09-2009

VH

colofon toegevoegd




Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Vaderlandsche Letteroefeningen. J. Stemvers en P. Ellerman, Amsterdam 1856
 
Zie: https://www.dbnl.org/tekst/_vad003185601_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 




{==1==} {>>pagina-aanduiding<<}

Boekbeschouwing.





Bijdragen tot bevordering van het Christelijk leven. Verzameld door M.A. Amshoff en W. Muurling. Ten voordeele van armen en verwaarloosden. Jaargang 1855. Eerste Stukje. Te Groningen, bij M. Smit. 1855. In kl. 8vo. 60 bl. f :-40.

Ref. en velen met hem ontmoeten de zoogenaamde Groningers liever op hun pragmatisch dan op hun dogmatisch standpunt. Overal waar zij in hunne schriften tot Christelijk leven opwekken, of in hunne vele philanthropische bemoeijingen daarin voorgaan, wordt men onwillekeurig gedwongen niet alleen om hen hoog te achten, maar ook hen lief te hebben. Immers op de praktijk, op de beoefening van het Evangelie komt het aan. Wierd dat in het oog gehouden, hoe zou men dan aan de Christenen kunnen zien dat zij van kindsbeen af zijn toegeheiligd aan Hem die het land doorging ‘goeddoende’; hoe veel beter zou het dan zijn op deze wereld! - Van die opwekking tot, en de beoefening van dat Christelijk leven geven deze regt Evangelische Bijdragen weder eene schoone getuigenis. Het tweeledig doel der uitgave kan bereikt worden wanneer aan deze Bijdragen het onthaal te beurt valt dat zij verdienen. De lezing er van zal ongetwijfeld opwekken tot een Christelijk leven, waardoor alleen de mensch het hoogst bereikbare geluk op aarde verkrijgen kan; en het geldelijk voordeel zal de menschlievende Schrijvers in hunne pogingen voor armen en verwaarloosden ondersteunen. De zorg voor de belangrijkheid en verscheidenheid is bij het zamenstellen dezer Bijdragen niet uit het oog verloren. Ds. j.w. lieftinck leverde: Hoe de ware Christen sterft; Ds. amshoff: Iets over willem sluiter; Ds. c.o. voget: Hoort Hem, en De gave Gods; Prof. muurling: Welke waarde heeft een godvruchtig gemoedsbestaan voor den Mensch? Ds. u.p. goudschaal: Wat is een redelijk vertrouwen op God? Uit de Arch. du Christianisme werd Eene Nalatenschap van
lavater overgenomen, terwijl met eene Natuurbeschouwing, door jan luiken, dit Eerste Stukje wordt besloten. - Zonder de waarde der andere opstellen

{==2==} {>>pagina-aanduiding<<}
daardoor te willen verkleinen, maken wij op de keurige biographie van willem sluiter opmerkzaam, omdat Ds. amshoff, door het nederig opschrift, zijne lezers eene aangename verrassing heeft bereid.
Dat deze Bijdragen ons welkom zijn, behoeven wij niet te herhalen; evenmin zal het noodig zijn die aan te bevelen bij allen die gaarne in kleine stukjes voedsel voor verstand en hart ontvangen. Wij hebben ze met een uitstekend genoegen gelezen en verlangen naar meer.




Over het doen van Belijdenis; ter beantwoording der drie-voudige vraag: Waarom doet men Belijdenis des Geloofs? om welke redenen wordt zulks door anderen nagelaten? en welke voordeelen kan men daardoor verwerven? Door C.E.W. de Wijs, Predikant te Schoonhoven. Te Amsterdam, bij H.W. Mooy. 1855. In gr. 8vo. VI en 146 bl. f 1-25.

De Eerw. de wijs, die, vooral door zijne voortreffelijke monographie over joannes den Dooper, zich reeds een zoo gunstigen naam heeft verworven, geeft hier opmerkingen en wenken, die in de eerste plaats bestemd zijn voor dezulken die nog geene belijdenis hebben gedaan, maar ook nuttige herinneringen bevatten voor de leden der Gemeente. De drievoudige vraag, op den titel uitgedrukt, wordt beantwoord in drie hoofd-afdeelingen, waarin: a. de verpligting tot het doen van belijdenis wordt in het licht gesteld; b. de voornaamste bezwaren tegen haar beoordeeld en wederlegd worden; en c. de voordeelen uit de belijdenis des geloofs voortspruitende, worden opgesomd. - Ontegenzeggelijk is dit in eenen echt Evangelischen zin geschreven werkje zeer geschikt om tot het doen van belijdenis op te wekken, en haar te bevestigen en levendig te houden bij hen die reeds ledematen zijn. - De wijze van behandeling echter hadden wij wat beknopter gewenscht. De volledigheid en duidelijkheid behoefden er geene schade door te lijden, als het werk aanmerkelijk wierde bekort; vooral de tweede afdeeling is niet van breedvoerigheid vrij te pleiten. Ook zou het klein 8vo. formaat voor zulk een werkje de voorkeur verdienen boven het groot 8vo. Een der weinige aanmerkingen die wij onder het lezen hebben gemaakt,

{==3==} {>>pagina-aanduiding<<}
willen wij overigens niet terughouden. Zij betreft de vraag van jezus aan Zijne Jongeren (Joh. vi: 67): ‘Wilt gijlieden ook niet weggaan?’ De Heer de wijs zegt (bl. 18): dat de Heer hen daardoor wilde beproeven. Naar óns gevoelen is die voorstelling niet overeen te brengen met de hoogere wetenschap van jezus. Hij - die zeggen kon (vs. 64): ‘Daar zijn sommigen van ulieden die niet gelooven’, en die, zoo als johannes er bijvoegt: ‘van den beginne wist wie zij waren die niet geloofden, en wie hij was die Hem verraden zou’ - behoefde Zijne Jongeren niet op de proef te stellen. Veleer gaven o.i. de woorden van jezus een vast vertrouwen op de gehechtheid Zijner Jongeren aan Hem te kennen, zoodat de vraag uit hunnen mond eene verzekering uitlokt, die Hem aangenaam moest zijn, in een oogenblik toen de groote menigte, die zich niet door naauwe banden met jezus vereenigd gevoelde, Hem had verlaten.
Wij wenschen den verdienstelijken Schrijver dat zijn echt Evangelisch woord rijke vruchten moge dragen.




Afscheids-Rede te Vrouwepolder, en Intreé-Rede te St. Anna ter Muiden, gehouden 25 Maart en 1 April 1855, door H.Q. Janssen. Uitgegeven ten voordeele der Diaconie te Vrouwepolder. Te Middelburg, bij van Benthem en Jutting. In gr. 8vo. 44 bl. f :-40.

Volgens de nederige betuiging van den Eerwaarden Schrijver, werden deze leerredenen geenszins door hem voor de pers bestemd, en maken zij ook op geenerlei kunstwaarde aanspraak, maar zijn alleen uitstortingen van een vol gemoed. Doch zoodanig een hartelijk, algemeen bevattelijk en regt stichtelijk woord was juist gepast, zoo wel bij het afscheid te Vrouwepolder, als bij de intrede te Sint Anna ter Muiden. Te Vrouwepolder toch had een meer dan gewoon gevoel van innige betrekking den Leeraar en de Gemeente acht jaren lang verbonden, met eenen band die door vele beproevingen was versterkt en geheiligd geworden; te Sint Anna ter Muiden, zijne geboorteplaats, was de Leeraar met algemeene stemmen beroepen, en trad hij op als opvolger van zijnen overleden vader, die daar veertig jaren het Evangelie verkondigd had.

{==4==} {>>pagina-aanduiding<<}
Dat beide die leerredenen met een uitstekend genoegen en onder heilige aandoeningen zijn aangehoord lijdt geenen twijfel, en het bevreemdt ons niet dat de uitgave er van zoo dringend werd verzocht.
Eene enkele aanmerking veroorloven wij ons op eene overigens schoone plaats. Op bl. 26 lezen wij: ‘Kunt gij 't u voorstellen, hoe de Godsman (paulus) zijn' eenzame kerkermuren te Rome, waar hij gevangen was, deed weergalmen van zijn' zuchten en gebed, en hoe hij de gevangenis herschiep in een heiligdom, waaruit hij met mond en pen voor de hem dierbare gemeente bad en predikte, toen zijn levend woord haar niet bereiken kon?’ - Die ‘eenzame kerkermuren’ geven den hoorders eene verkeerde voorstelling van paulus' toestand te Rome, zoodat zij zich den Apostel denken als daar opgesloten in eene gevangenis. Uitdrukkelijk echter wordt door lukas, in het laatste Hoofdstuk zijner Handelingen, vs. 16, berigt, dat ‘aan paulus werd toegelaten, op zich-zelven te wonen met den krijgsknecht die hem bewaarde’; van die vrijheid werd door paulus, blijkens hetzelfde Hoofdstuk, vs. 23 en 30, gebruik gemaakt; zoodat hij, ofschoon geketend, in zijne eigene woning verbleef. Verzuimd is ook de tekstwoorden boven de tweede leerrede, zoo als boven de eerste, te drukken.
Wij bevelen deze leerredenen ter lezing aan; zij doen den Eerw. janssen kennen als een voortreffelijk Evangelieprediker, en zullen bij ieder aangename, regt godsdienstige indrukken nalaten.




De Heer heeft meer dan dit om u te geven. Leerrede over 2 Chron. XXV: 9b, gehouden in de Pieterskerk te Leiden den 22sten April 1855, na het afsterven van den Hoogleeraar Antonie Niermeijer, door N.C. Kist. Te Leiden, bij D.J. Couvée. 1855. In gr. 8vo. 28 bl.

Wij durven niet beslissen wien deze leerrede meer vereert, den nog jeugdigen Hoogleeraar die er in herdacht wordt, of wel zijnen meer bejaarden ambtgenoot, die met zóó groote ingenomenheid en achting en op zóó gepaste wijze over hem, en met zóó diepe droefheid over zijn aandoenlijk en algemeen betreurd afsterven spreekt. Niet ligt kon aan den waardigen

{==5==} {>>pagina-aanduiding<<}
niermeijer eene meer betamelijke hulde, in het midden der Gemeente, gebragt worden dan door deze lijk- of lofrede, waarin het hart waarheid spreekt zonder overdrijving, en de mensch geprezen wordt, zonder dat de hooge God, die gaf en nam, wordt voorbijgezien. Wat zeg ik? Juist daartoe is geheel de toespraak ingerigt, om de Gemeente, die niermeijer gaarne hoorde, en allen die hem lief hadden en waardeerden en in het heil der Kerk en der Hoogeschool belang stellen, tot stille, dankbare berusting in Gods ondoorgrondelijken wil te stemmen en, bij zóó smartelijk verlies, met goede hoop voor de toekomst te vervullen. Dat doel, hopen wij, zal door de voordragt en daarop gevolgde uitgave, onder Gods zegen, reeds bereikt zijn bij velen. Maar opdat niemand buiten zijne schuld onkundig blijve van den schat dien Leiden in niermeijer bezeten en verloren heeft, bevelen wij de verspreiding dezer leerrede aan; van wier verkoop mede de bereiking afhangt van een bijzonder, door den Hoogleeraar niet genoemd, maar ligtelijk te gissen doel.




Bijbelsche Zonen en Dochteren. Door S. van Dissel, V.D. M. Te Amsterdam, bij Johs van der Hey en Zoon. 1855. In kl. 8vo. 192 bl. f :-90; op best papier in verg. linnen band f 1-80.

't Is geen wonder dat in eenen tijd waarin nieuwe bewerkingen van Bijbelsche Mannen, Vrouwen en Kinderen het licht zien, ook een werkjen over Bijbelsche Zonen en Dochteren verschijnt. Daarenboven ligt er iets eigenaardigs in het plan van den Schrijver: hij wilde de betrekking schetsen waarin kinderen tot hunne ouders in den Bijbel voorkomen. - In vele opzigten geeft hij daarin blijken van bekwaamheid en godsdienstigen zin. Immers de voornaamste personen, die in den Bijbel in betrekking tot hunne ouders verschijnen, worden kort, maar zaakrijk, in het Evangelisch licht behandeld, onder bijvoeging meestal van juiste en ten deele zeer treffende opmerkingen. - Het verwonderde ons echter en deed ons zelfs leed, in een werk, dat, op den titel af, door vele onervarenen in de H. Schrift, zal gelezen worden, hier en daar de historische trouw der oude oirkonde te zien in twijfel getrokken.

{==6==} {>>pagina-aanduiding<<}
Zoo, b.v., schrijft van dissel (bl. 25): ‘Wij meenen grond te hebben om te stellen, dat abraham het bevel, om izaäk te offeren, niet van God zal hebben ontvangen, maar het hem voorkwam, als of hij het ontvangen had.’ - Ook bevreemdt het ons dat de Schrijver niet ten minsten eenige bladzijden aan jezus en Diens betrekking tot jozef en maria, maar vooral tot maria gewijd heeft. Hij die zich ook als den eenig volmaakten Menschenzoon heeft doen kennen, had onder de Bijbelsche Zonen niet mogen en, wegens vele berigten in de Evangeliën (o.a. Matth. xii: 46-50, Luk. ii: 42-52; Joh. ii: 3-5 en xix: 25-27), niet behoeven te ontbreken. - Voor een te Westerschen tint bij Oostersche verhalen moet de Schrijver zich mede wachten; had van dissel dat gedaan, dan zouden wij op bl. 116, waar van ruth op den akker van boas gesproken wordt, niet lezen: dat ‘eene fatsoenlijke vrouw zich misschien wel blootstelt aan den spot en de versmading van meiden en knechts, en om de laffe aardigheden van den minderen stand te moeten aanhooren’.
In weerwil echter van de aangeduide gebreken en leemten, dwingt het werk ons de betuiging af, dat beide ouders en kinderen er veel uit kunnen leeren.

Beknopte Geschiedenis der Roomsch-Katholieke Kerk, na de Hervorming, van het Protestantsche standpunt beschouwd. Een Leesboekje voor Protestantsche Huisgezinnen, Catechisatiën en Zondagsscholen. Te Amsterdam, bij C.L. Brinkman. 1855. In kl. 8vo. 175 bl. f :-40; bij 25tallen f 8-:

Uit het Voorberigt vernemen wij dat dit werkjen uit het Hoogdnitsch is overgezet; hetgeen op den titel niet staat uitgedrukt. Het heeft ten doel: de Protestanten met de Geschiedenis der Roomsche Kerk bekend te maken, om hen daardoor van den eenen kant tot waakzaamheid en bedachtzaamheid, en van den anderen kant tot billijkheid en regtvaardigheid te stemmen. In vier Afdeelingen wordt eene schets gegeven: van de Pausen; de monniken-orden; de twisten in de Roomsche Kerk; en hare uitbreiding zoo door den arbeid der Zendelingen als door vervolgingen, van de zestiende eeuw tot op onze dagen; waarbij door den Vertaler in een Aanhangsel gevoegd

{==7==} {>>pagina-aanduiding<<}
is: een, grootendeels aan glasius ontleend, overzigt van de Geschiedenis der Roomsche Kerk in Noord-Nederland.
Het boekjen is met groote onpartijdigheid geschreven, en verschaft den Protestant niet alleen wapenen tot verdediging van zijn geloof, maar ook nuttige lessen en voorbeelden ter navolging. Van de eene zijde vertoont het de donkere schaduw van de Roomsche Kerk: in hare heerschzucht, hardheid en wreedheid jegens andersdenkenden; in de Jansenistische, Constitutie- en Quiëtistische verdeeldheden, die haar, niettegenstaande hare hoog geroemde éénheid, beroerden; en in hare werktuigelijkheid, en dweepzucht, die den hoogsten trap bereikte in de onmenschelijke orde van La Trappe; terwijl het oordeel over de Jezuïten zeer ongunstig luidt. Van de andere zijde verzwijgt het 't goede niet door sommige hoogere en lagere geestelijken en leeken, en door de Orden der Theatijnen, Visitatijnen, enz. gesticht. Filippus van neri, frans van sales, en angela van brescia ontvangen den lof die hun toekomt. Bossuët en fénélon worden in hunne betrekking tot elkander, in hun verschil van aanleg, in hunnen tweespalt, en in hunne onderscheidene verdiensten voorgesteld. Met uitstekend genoegen hebben wij de bladzijden gelezen aan vincentius de paula gewijd, die met zelfopofferende liefde voor christus en zijne lijdende broederen leefde, en de Roomsche Kerk tot veel hooger sieraad strekt dan eene menigte van hare beuzelende Heiligen. Vond de edele man onder Protestanten en Roomschgezinden vele echte navolgers, hoe spoedig zou dan de klove die de Christenheid scheidt, gedempt zijn, en de ééne heilige algemeene Christelijke Kerk met de gemeenschap der heiligen niet enkel met de lippen, maar ook met hart en daden beleden worden!
De Uitgever heeft voor goed papier en een goeden druk gezorgd, en nevens den Vertaler, wiens gekuischte taal en stijl aan geene overzetting doen denken, eer van zijn werk. Wij kunnen het wèl geschreven en nette boekjen aanprijzen.




John de Wycliffe, Engelands Hervormer vóór de Hervorming. Naar het Engelsch, van Dr. Robert Vaughan, door Dr. A.W. van Campen, Predikant te Opperdoes. In Twee Deelen.

{==8==} {>>pagina-aanduiding<<}
Eerste Deel. Met vignet. Te Tiel, bij H.C.A. Campagne. 1855. In gr. 8vo. IV en 235 bl.

De titel van dit boek, en de Voorrede van den Vertaler deden het ons met vooringenomenheid in handen nemen, en wij vonden ons bij de lezing in onze verwachting niet bedrogen. De naam van wiclef - wycliffe, of de wycliffe naar zijne geboorteplaats, volgens onzen Schrijver - is als een der voorloopers en wegbereiders der Hervormers wèl bekend, maar minder zijn het zijne stellingen, de oorsprong en ontwikkeling zijner denkbeelden, zijne afkomst, lotgevallen, en werkzaamheden, terwijl zijne eerste vorming, en de gebeurtenissen zijner kindschheid en jongelingsjaren in het duister schuilen. Niet vreemd zal ons het laatste van zulk een man voorkomen, bij de overweging, dat wiclef's adellijke familie zich, door de hervorminggezinde ondernemingen van hunnen voor een ketter verklaarden nabestaande, veeleer onteerd dan vereerd rekende, en, met de voor een groot deel tot op den huidigen dag Roomsch gebleven bevolking van het kleine vlek waar hij naar de hoogste waarschijnlijkheid het levenslicht zag, de betrekking die zij op hem had zocht te verbergen.
Méér weten wij van zijn verblijf te Oxford, bepaaldelijk uit den tijd toen hij aldaar zijne wijsgeerige en godgeleerde voorlezingen hield, waarin hij zijnen Christelijken, tegen de heerschende Kerk gekanten zin aan den dag legde, dien hij door zijne uitgegeven schriften in ruimer kring zocht te verbreiden. De duizenden studenten door welke die akademiestad toen bezocht werd - in 1348, vóór de groote pest, rekende men zelfs op een getal van dertig-duizend - en de toegenegenheid waarmede wiclef gehoord werd, deden, bij de groote zucht tot verbetering van de misbruiken in Kerk en Staat, die zich toen in Engeland openbaarde, zijne gevoelens meer ingang vinden, dan men anders had mogen verwachten in eene eeuw waarin de boekdrukkunst nog niet uitgevonden was, en het ongebaande en onveilige der openbare wegen, en de slechte vervoermiddelen het onderling verkeer zeer belemmerden. Sporen van de duistere en spitsvondige scolastiek der Middeleeuwen zijn ook in wiclef's schriften te vinden. Maar moedig trad hij op tegen de alles overwel-
{==9==} {>>pagina-aanduiding<<}
digende Hiërarchie, bestreed de ongeregeldheden der bedelmonniken, verdedigde de regten der Kroon tegen de heerschen schraapzucht van het Pauselijke hof, en waagde het zelfs - een groot bestaan op zijn standpunt van Hoogleeraar en Priester - het geldende leerstelsel aan te randen. Met de Heilige Schrift in de hand, die hij voor den grooten regel van geloof en wandel hield, verwierp hij de transsubstantiatie-leer, en deelde omtrent het geloof en de Christelijke liefde, omtrent dagelijksche en doodzonden, en omtrent de aflaten en vereering der Heiligen, begrippen mede, die hem den naam van ‘Patriarch der Protestanten’ waardig maken. Was zijn invloed op geleerden en op velen uit het volk groot, ook onder de aanzienlijken vond hij magtige beschermers, die zijne diensten inriepen in de toen gevoerd wordende onderhandelingen met het Pauselijke hof van
Avignon. Maar groot was ook de tegenstand der hooge geestelijkheid, waardoor hij zich echter niet liet afschrikken van het volharden in zijne pogingen tot verbetering zijner tijdgenooten.
De Schrijver heeft geene moeite ontzien, om door het verzamelen van de noodige bouwstoffen, en door de ijverige bestudering van de talrijke handschriften van wiclef's schriften, die te Oxford en elders aanwezig zijn, aan zijn werk eene blijvende waarde bij te zetten. Ter afwering der beschuldiging van inconsequentie, door wiclef's vijanden tegen dezen ingebragt, bevlijtigt hij zich, den tijd der uitgave van zijne verschillende schriften uit inwendige kenteekenen op te sporen, en doet ons zien, hoe veel meer ontwikkeld zijne latere denkbeelden boven de vroegere waren. Het boek, voor den geleerden stand in de eerste plaats bestemd, zal echter ook door iederen beschaafden lezer met vrucht kunnen gebruikt worden. De S. bepaalt zich toch niet tot wiclef, dien hij sprekende en handelende laat optreden, maar maakt ons ook bekend met den maatschappelijken en zedelijken toestand des volks, met de gesteldheid van het platteland, van Londen en andere steden, en met de eigenaardige gewoonten en levenswijze van dien tijd, en deelt zijne opmerkingen mede over roger bacon en andere beroemde mannen. Met genoegen lazen wij zijne beschrijving van schoone natuurtooneelen, van Oxfords vroegeren bouwtrant, collegiën, en van het studentenleven aldaar.

{==10==} {>>pagina-aanduiding<<}

Het portret van den Hervormer, naar het origineel, dat in de pastorij te Wycliffe bewaard wordt, versiert dit Deel. Het Tweede of laatste zien wij met verlangen te gemoet.

Het Leven van den Mensch. Wenken en Raadgevingen tot behoud der gezondheid en ter voorbehoeding van ziekte, door H.M. Duparc, Doctor in de Genees- en Verloskunde, Lid van onderscheidene Binnen- en Buitenlandsche geleerde Genootschappen, Praktiserend Geneesheer te Amsterdam. Te Amsterdam, bij Allart en van der Made. 1855. In kl. 8vo. 167 bl. f 1-:

Sedert hufeland's Kunst om het menschelijk leven te verlengen, waarmede een nieuw tijdperk in de Makrobiotiek begonnen is, voor het eerst werd uitgegeven, zijn omstreeks zestig jaren verloopen, en gedurende dat lange, meer dan eene halve eeuw omvattende tijdvak, heeft op het gebied der Gezondheidsleer evenmin als op dat der overige geneeskundige wetenschappen, stilstand plaats gehad. Integendeel heeft die hoogst gewigtige en met de belangen der maatschappij op het naauwst verbonden tak van wetenschap, vooral in den laatsten tijd, niet alleen aanmerkelijke uitbreiding gekregen, maar tevens rijpere en betere vruchten opgeleverd. Zelfs zou men te regt kunnen beweren dat de gezondheidsleer op haar tegenwoordig standpunt, in vergelijking van vroegeren tijd, geheel van gedaante veranderd is, en vooral een meer stellig en minder subjectief karakter heeft aangenomen. Daartoe hebben het meest bijgedragen de aanwending en toepassing van vele in de onderscheidene Natuurwetenschappen gemaakte ontdekkingen; het zorgvuldig gebruik, dat men van vele, door de beoefening der statistiek aan het licht gebragte, waarnemingen of feiten gemaakt heeft; en, eindelijk, het naauwer verband, waarin de gezondheidsleer met het tegenwoordig standpunt der Physiologie gebragt is. In laatstgenoemd opzigt mag men bovenal aan de bekende werken van jonathan pereira, jacob moleschot en den Hoogleeraar donders groote verdiensten toekennen. Wilden wij deze tot maatstaf nemen, om er de waarde van het bovenstaand werkje van den Heer duparc naar af te meten, dan zouden wij welligt geacht worden hieraan te hooge eischen te stellen, daar een populair, voor lezers uit

{==11==} {>>pagina-aanduiding<<}
alle standen bestemd geschrift allezins aan zijne bestemming beantwoorden kan, zonder op streng-wetenschappelijke verdiensten aanspraak te kunnen maken. Wij willen daarom de ‘Wenken en Raadgevingen tot behoud der gezondheid en ter voorbehoeding van ziekte’ alleen van het standpunt beschouwen, dat ons door hare strekking wordt aangewezen, doch meenen dat ook bij het bezigen van dezen maatstaf ons oordeel niet gunstig zijn kan. De Inleiding begint met de woorden van göthe: ‘Süsses Leben’, enz., die reeds hufeland als motto voor zijn vroeger aangehaald werk geplaatst heeft. Uit dat gezegde wordt aanleiding genomen om de waarde van, en de liefde tot het leven, gelijk deze laatste den mensch is ingeschapen, aan te wijzen en te betoogen. ‘Niet slechts’ - zoo laat de Schrijver zich hooren - ‘den zoogenaamden gelukkige, den magtige, den rijke, den geachte vervult dat verlangen, maar het is niet minder levendig in den arme, den onderdrukte, den verbannene, den vervolgde, den in een donkeren kerker smachtende, den op het ziekbed uitgestrekte, den bij het graf zijner geliefden treurende’, enz. - ‘Maar het is tevens en niet minder een der heiligste pligten van den mensch, die heerlijke gave des Scheppers te waardeeren, niet roekeloos in de waagschaal te stellen of te verspillen, dat is: voor het behoud van zijn leven te zorgen, en elk middel aan te grijpen, het zoo veel mogelijk uit te rekken, om aan het doel van zijn aanwezen op dit ondermaansche al meer en meer te voldoen en de som van zijn geluk op aarde, en van dat der maatschappij, waarin hij leeft, te vermeerderen.’ Doch wij mogen niet meer afschrijven, dewijl wij, bij het verlangen om den lezerzelven te laten oordeelen, ons aan te groote uitvoerigheid zouden schuldig maken. Naar ons inzien, is de
stijl van den Schrijver veel te overladen, en ontbreekt het tevens te dikwijls aan juiste redenering, om tot overtuiging van den lezer te kunnen leiden, of dezen voor het door hem behandeld onderwerp in te nemen. Ook de verdere inhoud der Inleiding is weinig geschikt om die belangstelling op te wekken. Om, namelijk, het vooroordeel en de onkunde der menschen als de twee voornaamste bronnen te doen kennen, waaruit hunne verkeerde handelingen en valsche begrippen ten opzigte der gezondheid voortspruiten, wordt gewezen op het ‘te laat inroepen van geneeskundige hulp; het loopen naar den een of

{==12==} {>>pagina-aanduiding<<}
ander apotheker of befaamden kwakzalver; het gebruik van levens-elixers, goudtincturen, wonder-essensen, astralische zouten, tooverringen, amuletten, talismans, van den steen der wijzen, en zoo vele andere gedrochtelijke voortbrengselen van bijgeloof en onkunde; op de handwaarzegkunde en raadpleging van afgestorvene geesten; het raadplegen van wonderdoctoren en het gebruik van geheime middelen’. Om nu deze en andere misbruiken te doen ophouden, daartoe werden, zoo als de Schrijver zegt: ‘in eenige gemoedelijke vrije oogenblikken, de volgende diëet- en gezondheids-regelen voor het niet-geneeskundig publiek te boek gesteld’.
Het werkje zelf is, zonder verdere rustpunten aan te bieden, in twee Afdeelingen gesplitst, waarvan de eerste (van bl. 5-113): Leefregels tot het bewaren der gezondheid, de tweede (bl. 114-167): Leefregelen tot voorbehoeding van ziekte bevat. In de eerste Afdeeling leest men (bl. 17) de volgende waarschuwing tegen het gebruik der corsetten: ‘Geen van alle liefhebbers van de beeldende kunsten, die de Venus di Medici van het Vaticaan te Rome vereeren, hebben het voor hunne kunstgenooten kunnen verantwoorden, om ten huwelijk te vragen eene vrouw even als eene wesp in twee stukken gedeeld; en zullen veel liever aan de Turksche vrouwen met hare ongedwongene kleederen en dien ten gevolge breedere schouders en ruimere borstholten de voorkeur geven. In stede dat de onderste ribben naar behooren tot het ademhalen kunnen medewerken, immers om bij het inademen de uitzetting der borst gemakkelijk te maken, oefenen zoo wel keurslijven als korsetten eene nadeelige drukking op deze beenderen, de maag en de onderbuiks-ingewanden uit, dringen en verplaatsen ze uit hare natuurlijke en voor de gezondheid noodzakelijke ligging, vernaauwen de ruimte der borst, belemmeren de beweging van het middelrif en inzonderheid der beide longen, twee voor de instandhouding van het leven hoogst belangrijke en edele ingewanden, waarin het bloed met de zuivere dampkringslucht, dat algemeene levensvoedsel, vermengd wordt, ten einde aldus gezuiverd, op nieuw geschikt te zijn, om door het ligchaam rondgevoerd te worden; voorts doet het snoeren van het korset kanker in de borst, tering (75 procent van alle teringlijders in groote steden is het slagtoffer daarvan), bleekzucht en de vreeselijkste misvormingen en de wanstaltigheden

{==13==} {>>pagina-aanduiding<<}
ontstaan’, enz. Ter loops moeten wij aanmerken dat het bloed in de longen niet met de lucht vermengd wordt, en dat de Schrijver, bij de opgaaf der procentische verhouding tusschen de longtering en het dragen van corsetten, de natuurlijke evenredigheid der beide seksen voorbijgezien heeft.
In de tweede Afdeeling wordt gehandeld ‘over de groote sterfte der kinderen in de eerste levensjaren; over vermagering zonder ziekte; de inënting der koepokken; het tandenkrijgen; de nadeelen der kunstmatige middelen om de kinderen te leeren loopen; over de aandoeningen en ziekten van het hoofd; over borstlijden; slechte spijsvertering; en over den aanleg tot kromming of verbuiging der ruggegraat’. Op bl. 131 gaat de Schrijver over tot het bespreken der ziekten die aan den leeftijd van zeven tot veertien jaren eigen zijn. Als zoodanige worden genoemd: ‘1) de bekende St. Vitusdans; 2) de epilepsie; 3) oog-ontstekingen; 4) verkrommingen der ruggegraat’. Vervolgens wordt de her-inënting of herhaling der koepok-inënting ter sprake gebragt, en daarop worden weder, zonder bijgevoegde nommers, ‘bloedingen, huidziekten, hartziekten, bleekzucht’, enz. afgehandeld. - Doch reeds meer dan genoeg om te doen blijken, dat het werkje van den Heer duparc, zoo wel naar inhoud als vorm, te ver beneden het middelmatige gebleven is, om eenigermate aan het doel, dat hij zich met de bewerking en uitgave voorstelde, te kunnen beantwoorden. Mogt de Schrijver verlangen met de eischen, waaraan een zoodanig geschrift voldoen moet, nader bekend gemaakt en tevens op een uitstekend voorbeeld gewezen te worden, hij leze en herleze: ‘De kunst om lang te leven en wèl te sterven’, enz., van wijlen den Hoogleeraar jacob vosmaer, een boekje, dat, hoewel reeds in 1815 bewerkt en in 1827, na den dood des Schrijvers, uitgegeven, nog geenszins verouderd is, naar alsnog de grootste aanbeveling verdient. Daaruit zal de Heer duparc de ware taal van gezond verstand en levenswijsheid het best leeren kennen.





De Opvoeding der Zintuigen. Eene bijdrage tot de leer van het onderwijs, inzonderheid van de Natuur- en Geneeskundige Wetenschappen, door G.C.B. Suringar, Doctor in de Genees-, Heel- en Verloskunde, Hoogleeraar bij de Geneeskundige Fa-
{==14==} {>>pagina-aanduiding<<}
culteit te Leyden. Te Amsterdam, bij J.H. Gebhard en Comp. 1855. In gr. 8vo. IV en 390 bl.

Bij de menigvuldige vertalingen die in ons Vaderland het licht zien, was ons de uitgave van dit oorspronkelijk Nederlandsch werk een aangenaam verschijnsel. Gaarne zullen onze lezers ons gewisselijk volgen, wanneer wij in korte trekken den hoofdinhoud van dit boekwerk voor hen trachten af te schetsen.
't Geen de Schrijver door ‘opvoeding der zintuigen’ verstaat, wordt ons al dadelijk bij de Inleiding duidelijker, hoezeer wij het reeds door de op den titel uit rousseau overgenomen woorden eenigermate konden gissen: ‘Les premières facultés, qui se forment et se perfectionnent en nous, sont les sens. Ce sont donc les premières qu'il faudrait cultiver; ce sont les seules qu'on oublie, ou celles qu'on néglige le plus.’ Het is, namelijk, de oefening der zintuigen, de behoorlijke leiding der zintuigelijke waarneming, en men zou zich dus te leur gesteld vinden als men hier diaetetische voorschriften voor het verzorgen van de zintuigen, of, met andere woorden: raadgevingen voor het behoud van gezigt en gehoor, enz. verwachtte. Trouwens dan zouden wij ook reeds op den titel anders moeten lezen, gezondheidsleer, b.v., (en niet, gelijk nu, opvoeding) der zintuigen. De Schrijver heeft, wij herhalen het, vooral op het oefenen en scherpen der zintuigen het oog gehad. In zijne Inleiding ontwikkelt hij het doel van de opvoeding als eene gelijkmatige en natuurlijke ontwikkeling van den geheelen mensch, waarbij alle eenzijdigheid moet vermeden worden. Hij vermeent dat bij de ligchamelijke opvoeding wel door de gymnastiek in de ontwikkeling der bewegings-organen voorzien wordt, maar dat men daarentegen in de ontwikkeling en oefening der zintuigen veelal nalatig blijft.
In de behandeling nu van dit tot nog toe dikwerf verwaarloosde onderwerp, rigt hij eerst de aandacht zijner lezers op de waarde der zintuigen. Door hunne tusschenkomst staat de mensch in verband met de wereld buiten hem, en de voortduring van alle verrigtingen die uit de bewerktuiging der dieren voortvloeijen, is zonder de zintuigen ondenkbaar. Voor den mensch openen daarenboven de zintuigen de bronnen van veelsoortige genietingen, en worden zij de middelen van veredelde

{==15==} {>>pagina-aanduiding<<}
aandoeningen en hoogere vatbaarheden voor het schoone en ware. Zij leveren de eerste stof waaruit de bespiegeling hare afgetrokkene begrippen en algemeene stellingen genomen heeft. Daarmede wil echter de Schrijver de oorspronkelijke vermogens van den geest, den zedelijken aanleg van den mensch niet ontkennen; hij noemt het eene onmiskenbare waarheid, die leibnitz uitsprak, toen hij bij de woorden: ‘Nihil esse in intellectu, quod non prius fuerit in sensu’, toevoegde: ‘nisi intellectus ipse’.
De Schrijver gaat vervolgens over tot de beschouwing van den eigen werkkring die aan elk der zintuigen is aangewezen. Door het gevoel, 't welk eene zoo uitgestrekte werkplaats heeft, maar waarvan de meest ontwikkelde werktuigen de vingerspitsen zijn, worden wij omtrent tastbare eigenschappen onderrigt, meer bepaaldelijk omtrent uitgebreidheid, vorm en plaats, maar ook omtrent temperatuur en gewigt der aan ons onderzoek aangebodene voorwerpen. De indrukken die reuken smaakzin in ons opwekken, zijn deels in naauwer verband met het vegetatieve leven, deels van meer subjectieven aard, maar kunnen echter, bij behoorlijke oefening en vergelijking, uitstekende diensten bewijzen om ons oordeel bij het onderscheiden van verschillende stoffen te geleiden, zoo als bij scheikundige onderzoekingen blijkt. Vooral echter hebben oog en oor, die beiden zulke kleine werkplaatsen van zintuigelijke waarneming zijn, eenen zeer uitgebreiden werkkring. Het oog mag bij uitnemendheid het zintuig voor de natuurkennis worden genoemd. Het gehoorwerktuig verkrijgt vooral eene hoogere beteekenis door het verband met de meest gewone teekens onzer denkbeelden, de hoorbare woorden der menschelijke taal.
Hoedanige zekerheid mag aan het waarnemen met de zintuigen worden toegekend? Bij de beantwoording dezer vraag staat de Schrijver eenigzins langer stil, en geeft ons een overzigt van de wijsgeerige gevoelens dienaangaande van epicurus en kant, en haalt daarop eenige bijzonderheden aan omtrent de ervarings-methode, zoo als die door herschel, whewell en schleiden wordt begrepen. Hij komt tot de slotsom: dat ervaring (waarneming en proefneming) de eenige oorsprong is van Natuur-wetenschap. Herschel onderscheidt de exacte wetenschappen, de noodzakelijke waarheden van mathematischen aard van de Natuurkundige wetenschappen, die op inductie

{==16==} {>>pagina-aanduiding<<}
berusten; stuart mill (met wiens System of Logic Referent door de aanhaling des Schrijvers aanleiding vond nadere kennis te maken) wil ook de mathematische waarheden uit ervaring afleiden. Dit twistpunt heeft onze Schrijver niet aangeroerd. Maar in 't algemeen komt het ons voor dat bij de behandeling der bovengestelde vraag eigenlijk eene meer naauwkeurige scheiding en ontbinding van verschillende vragen, die daarin vervat zijn, noodzakelijk was, en dat door de afzonderlijke onderzoeking dier vraagstukken dit gedeelte van het werk veel had kunnen winnen. De zinnen bedriegen niet, daarin komen epicurus en kant overeen; het zijn alleen onze oordeelvellingen die onjuist zijn, door voorstellingen met de onmiddellijke indrukken der zintuigen te verwarren en daarvoor in plaats te stellen. Doch hoedanig is nu de evidentie, de overtuigende indruk van blijkbaarheid die eene zintuigelijke waarneming heeft? Hoedanig die van de eene in vergelijking met eene andere? Hoedanig is deze evidentie in 't algemeen in vergelijking met hetgeen men mathematische evidentie noemt? Deze en dergelijke vragen hadden wij gaarne gewenscht dat meer bijzonder door den geleerden Schrijver onderzocht waren.
De S. beschouwt vervolgens den invloed der zintuigen op ons zelfbewustzijn en ons zedelijk gevoel. Het is met beiden alzoo gelegen dat zij uit een sluimerenden toestand door de zintuigen tot eenen werkdadiger worden opgewekt; 't geen als vermogen aanwezig was, wordt door de werking der zintuigen tot eene levende kracht.
Door al het gezegde is nu de weg gebaand tot de meer bepaalde behandeling van het onderwerp. Dat de zintuigen behoefte hebben aan oefening en ontwikkeling wordt door den Schrijver op eene beknopte en overtuigende wijze aangetoond. De kunst om de zintuigen te gebruiken moet worden aangeleerd. Niettegenstaande het verschil, dat er tusschen de dieren door hun onbedriegelijk instinct, en tusschen den, voor ontwikkeling bestemden mensch bestaat, is er ook bij de dieren eene oefening der zintuigen waar te nemen, die echter binnen veel enger grenzen beperkt blijft.
Dat de zintuigen door oefening volmaakt kunnen worden, blijkt reeds vooraf uit de algemeene physiologische wet: dat elke kracht, elk vermogen toeneemt door werkzaamheid. Onge-
{==17==} {>>pagina-aanduiding<<}
bruikte spieren worden verzwakt, verwaarloosde beweging brengt eindelijk onvermogen tot beweging te voorschijn, en van inspanning en oefening zijn daarentegen vermeerderde kracht en vrijer en zelfstandiger gebruik de niet achterblijvende vruchten. Belangstelling, aandacht en inspanning scherpen ook de indrukken die wij door de zinnen ontvangen. En dat er werkelijk zulk eene oefening der zintuigen bestaat, toont de Schrijver uit eenige voorbeelden aan, niet slechts ontleend aan de berigten der reizigers omtrent onbeschaafde volkstammen, wier gehoor, gezigt en reuk somtijds op eene bijkans ongeloofelijke wijze scherp zijn, maar vooral ook aan de beoefenaars der schoone kunsten en van onderscheidene bedrijven. Hoe ver reikt de blik der zeelieden! Hoe kunnen zij dikwerf reeds de soort van een schip bepalen, waar de stedeling te naauwernood een zwarte stip op het vlak der zee onderscheidt. Ook het gemis van een der zintuigen is dikwijls aanleiding tot eenen ongemeenen trap van ontwikkeling van een der andere; gelijk, b.v., blindheid dikwijls met een zeer verhoogd gevoel, doofheid met naauwkeuriger gezigtswaarneming verbonden is. Hier worden ook de waarnemingen vermeld, die men bij kinderen die te gelijk doof en blind waren, gemaakt heeft, en bij welken het soms gelukt is door den tastzin en gedeeltelijk door middel van den reuk en smaak het sluimerend psychisch vermogen op te wekken, en het menschelijke in den mensch, verstand en gemoed beiden aan te kweeken en te veredelen. Wie denkt hier niet aan laura bridgman, omtrent welke in dit Tijdschrift (*) vroeger een uitvoerig berigt werd
medegedeeld?
Maar, zoo zal voorzeker elk nadenkend lezer vragen, wat wordt er eigenlijk geoefend en door deze oefening tot meerdere volkomenheid gebragt? De Schrijver werpt zelf die vraag op en tracht haar in eenige bladzijden te behandelen (bl. 106-118). De bedenking moet oprijzen, of het wel zoo zeer de zintuigen zijn, die geoefend en veredeld worden, en of de oefening niet veeleer op den geest van opmerken, op de aandacht werkt. Het viel den Schrijver niet moeijelijk de door gutmuths, welke deze meening voorstaat, gebezigde vergelijking der zin-
{==18==} {>>pagina-aanduiding<<}
tuigen met instrumenten, die door het gebruik wel slechter, maar nooit volkomener worden, te wederleggen; ja, deze vergelijking is zelfs misschien daarom ook zonder bewijs, dewijl het niet van alle instrumenten waar is, dat zij door het gebruik slechter worden. Maar al geven wij den Schrijver gaarne toe, dat de zintuigen door oefening sterker worden, dat zij toenemen in vaardige werking, wij kunnen niet ontkennen dat de bedenking niet voor ons is opgelost. Mogelijk ligt eene geheele oplossing ook buiten de grenzen onzer verstandelijke voorstelling; want het is in allen gevalle zeker hoogst bezwaarlijk af te scheiden wat aan den geest en wat aan het ligchamelijk werktuig moet worden toegeschreven. Gelukkig evenwel heeft deze moeijelijkheid geenen invloed op de praktische nuttigheid der aangeprezene oefening van de zintuigen. De vrucht dier oefening blijft dezelfde, hetzij men die aan de zintuigen zelven, hetzij men die aan de gescherpte opmerkzaamheid van den geest toeschrijve; en eenzijdig is het in allen gevalle, wanneer men de werking van eene dezer twee oorzaken wilde voorbijzien om alles slechts aan eene van beide toe te schrijven.
De Schrijver onderzoekt vervolgens hoe bij den mensch het vermogen der zintuigen ontwaakt, en van hoedanigen aard de eerste daardoor verkregen indrukken zijn. In den beginne zijn zeker de indrukken zonder invloed op het bewustzijn; de aandoeningen zijn onbepaald en duister. ‘Immers niet de organen zelve, hoe voortreffelijk en kunstig ook hun raderwerk zijn moge, hebben het vermogen om te zien en te hooren, maar door de organen ziet en hoort de geest’ (bl. 120). Wij halen deze woorden des Schrijvers te eerder aan, omdat zij nader in het licht stellen 't geen wij kort te voren bij de vraag: ‘wat wordt er dan toch eigenlijk geoefend?’ in het midden bragten (*). Het blijkt derhalve, dat de Schrijver ver

{==19==} {>>pagina-aanduiding<<}
is van aan de oefening der zintuigen zelve uitsluitend het versterkte waarnemingsvermogen toe te schrijven. Onmerkbaar en trapsgewijze heeft de overgang van lijdelijke indrukken tot bewuste gewaarwording plaats, en de moeder of voedster, die met het kind speelt, oefent te dien einde, zonder het zelf te vermoeden, zijne zintuigen. De Schrijver volgt nu verder het kind bij zijne ontwikkeling. Een nieuw tijdperk begint, nadat het kind geleerd heeft alléén te loopen en zich door vrijer beweging naar willekeur kan verplaatsen. Van grooten invloed is insgelijks het eerste begin der spraak. Zoodra het kind spreken kan, is voor de ontwikkeling der zintuigen eene allergunstigste gelegenheid tot oefening geopend. De trek tot gezelligheid ontwaakt. Wij zouden echter te wijdloopig worden wanneer wij den Schrijver hier op den voet wilden volgen in zijn tafereel van deze ontwikkelingsgeschiedenis, en in zijne beschouwing van de ouderlijke woning als oefenschool der zintuigen.
De afhankelijkheid, die een onmiskenbare trek is der menschelijke natuur, leert ons dat de zintuigelijke vermogens behoefte hebben aan opleiding, oefening en teregtwijzing. De hoedanigheid der zintuigelijke indrukken moet aan den leeftijd beantwoorden. 't Geen diepen en blijvenden indruk zal maken, moet herhaalde malen en van alle zijden aan het oog vertoond worden. Ziekelijke afwijkingen der zintuigelijke gevoeligheid moeten door verstandige opvoeding bestreden worden; behoorlijke rust moet de vermoeide organen tot nieuwe werkzaamheid bekwamen. Om den geest in staat te stellen, uit de zintuigelijke indrukken juiste voorstellingen af te leiden, moeten zij niet te snel op elkander volgen en rustig worden opgenomen. Om, eindelijk, den mensch in waarheid op te voeden en te veredelen, moet bij de zintuigelijke oefening alle eenzijdigheid en overdrijving vermeden worden.
De stelselmatige oefening en opleiding der zintuigen kan en moet vroeger beginnen dan eenig ander onderwijs. Wij worden hier aan de reeds in den aanvang aangehaalde woorden van rousseau herinnerd: wanneer alle onderwijs, zal het vruchten dragen, in zijnen aard geëvenredigd moet zijn aan de natuurlijke volgorde, waarin zich de vermogens ontwikkelen, dan wijst ons de natuur zelve aan, dat het kind meer behoefte heeft aan oefeningen in het zien en hooren dan in

{==20==} {>>pagina-aanduiding<<}
het denken. De Schrijver doorloopt nu achtereenvolgens de verschillende leerscholen (in het voorbijgaan zij de aanmerking vergund, dat hij bij de kinderbewaarscholen het een en ander ter sprake brengt, 't geen naar de meening van den Verslaggever eer tot de daaropvolgende lagere scholen behoort), en deelt daarbij eene menigte opvoedkundige opmerkingen mede, die alle behartiging verdienen. Dat bij het schoolonderwijs het aanschouwelijke nog dikwerf te veel verzuimd wordt, kan geen onpartijdig beoordeelaar ontkennen. Wij kunnen ons niet weêrhouden hier den Schrijver zelven te laten spreken: ‘Tot onzen tijd toe zijn de boeken te veel als de eenige hulpmiddelen voor het onderwijs op de lagere en middelbare scholen beschouwd geworden. Daaruit heeft men doorgaans zelfs datgene willen leeren en onderwijzen, wat door onmiddellijke waarneming veel beter en vollediger kan gekend worden. Daarom ontbreekt het jonge lieden zoo dikwijls aan naauwkeurige en aanschouwelijke kennis. In bijzonderheden ondervraagd wordende, zullen zij naauwelijks eene heldere en uitvoerige beschrijving van het een of ander voorwerp, dat, naar men meenen zou, door dagelijkschen omgang hun bekend was, geven kunnen, en nog minder in staat zijn de kenmerkende eigenschappen op te noemen, waardoor het van eenig ander voorwerp verschilt’ (bl. 206). Het is inderdaad merkwaardig, hoe oppervlakkig de kennis der meeste menschen is, omtrent dingen die zij dagelijks voor oogen hebben! Ik zal niet vragen hoe veel pooten eene spin heeft, omdat ik weet dat velen uit gewoonte met weerzin van dit dier hunne oogen afwenden. Maar vraag eens aan tien of twintig leerlingen van een Gymnasium, hoe veel pooten eene vlieg heeft, en mogelijk, ja waarschijnlijk, zullen meerderen het niet weten, die echter kunnen verhalen dat caesar door drie-en-twintig dolksteken is vermoord! Men gelooft niet hoe veel droomerige oppervlakkigheid dikwerf met de uitgebreidste boekenkennis
vereenigd is. Waar men tevreden is met een teeken, een woord, gewent men zich over teekens en woorden zonder wakkere en frissche helderheid van begrippen te redeneren, en wordt door allerlei wind van leering medegesleept, zonder ooit uit eigen oogen te zien.
Doch ook het onderwijs aangaande zaken en gebeurtenissen, door tijd en plaats van ons verwijderd, of omtrent onder-
{==21==} {>>pagina-aanduiding<<}
werpen tot het gebied der afgetrokkene denkbeelden behoorende, kan aanschouwelijk worden genoemd, wanneer het den leerling een duidelijk, helder en zelfstandig begrip dier zaken mededeelt. De Schrijver toont aan, hoe dit geschieden kan, bepaaldelijk in de voornaamste leervakken van het lager en middelbaar onderwijs, in taalkennis, geschiedenis en wiskunde. Vervolgens onderzoekt hij, of er ook in verband met zijn onderwerp uitbreiding van het middelbaar noodig is, en wil dat men meer tot waarneming der natuur zal opwekken en daarnaar ook de behandeling der leervakken zal wijzigen. Met regt spreekt hij hier van de aardrijkskunde, die veelal op de scholen zonder eenig verband met de natuurkunde wordt voorgedragen, en waarvan het onderwijs zich vaak tot eene dorre optelling van politieke grenzen der landen, van namen van steden en rivieren bepaalt. Ook de gymnastiek kan aan de ontwikkeling der zintuigen, bepaaldelijk aan de ontwikkeling van het gezigtsvermogen, dienstbaar wezen. Maar vooral dient hiertoe de teekenkunst. Wenschelijk zoude het zijn, dat men daaraan eene plaats inruimde onder de vakken van algemeen onderwijs. Maar dan moet het teekenen naar werkelijke voorwerpen op den voorgrond staan. Het teekenen, zoo als men het veelal leert, levert weinig vrnchten op, daar het beperkt is tot het nabootsen van voorbeelden. Sommige jonge lieden, vooral meisjes, brengen het somtijds daarin tot eene groote volkomenheid; maar het heeft geene hoogere waarde, dan die van eenigen anderen arbeid der kunstvaardige handen, borduren, b.v., en wanneer het eenvoudigste voorwerp naar de natuur, zoo als men het noemt, moet worden afgeteekend, staan onze jeugdige kunstenaars verlegen. Daarom spreekt de Schrijver ook te regt met eenige uitvoerigheid over de teeken-methode der gebroeders dupuis, die geheel geschikt is om van de aangeleerde
oefening later nut te trekken in het werkelijke leven. Ook de toonkunst wordt niet vergeten, wier beoefening op zintuigelijke waarneming niet alleen, maar ook op den smaak voor het schoone, voor maat en harmonie zoo weldadig werken kan.
De Schrijver gaat vervolgens over om te onderzoeken of de natuurkundige wetenschappen een bestanddeel van het Gymnasiaal onderwijs moeten uitmaken. De Latijnsche scholen, vroeger uitsluitend voor de studie der klassieke talen bestemd,

{==22==} {>>pagina-aanduiding<<}
hebben zich langzamerhand tot eenen grooteren kring van leervakken uitgebreid. Dat onder die leervakken Natuurlijke Geschiedenis, Natuur- en Scheikunde niet mogen ontbreken, toont de Schrijver overtuigend aan, door den belangrijken en weldadigen invloed, dien zoodanig natuurkundig onderwijs ook op volgende studiën van meest verschillenden aard noodzakelijk hebben moet. De reaalscholen - eene inrigting van lateren oorsprong - en al die instellingen van onderwijs, welke tot den handel en de nijverheid betrekking hebben, kunnen zonder natuurkundig onderrigt nooit aan het voorgestelde doel beantwoorden.
Welke verbetering heeft het akademisch onderwijs ten aanzien der natuur- en geneeskundige wetenschappen in den laatsten tijd ondergaan? De Schrijver spreekt hier over de leerwijze, die meer aanschouwelijk geworden is, over de eigene oefeningen der studenten in de kunst van waarnemen, en in het verrigten van proefondervindelijk onderzoek, waarbij natuurlijk de physiologische instituten, die in den laatsten tijd in Duitschland bij vele Hoogescholen zijn opgerigt, niet onvermeld gebleven zijn.
‘Gelijk de opvoeding van den mensch, ook wat zijne zinnelijke natuur betreft, reeds vroeg beginnen moet, zoo moet zij ook gedurende het geheele leven worden voortgezet.’ Met deze woorden gaat de Schrijver (bl. 277) tot het laatste gedeelte van zijn werk over, waarin hij het maatschappelijk leven in betrekking tot de opvoeding der zintuigen beschouwt. In welken stand en werkkring de mensch ook geplaatst moge zijn, de dagelijksche ervaring zal hem leeren, dat in het leven niet slechts veel gedaan, maar ook veel gezien moet worden, vermits er veel is, dat zonder eigene aanschouwing noch gekend, noch ten uitvoer gelegd kan worden.
In het algemeen echter raakt de Schrijver dit onderwerp: ‘Het bedrijvig leven als opvoedingsmiddel’, slechts in het voorbijgaan aan. Hij wijst op éénen algemeenen karaktertrek, waardoor zich de laatste leercursus van alle de vroegere onderscheidt. Deze is de enger beperkte uitgestrektheid van 't geen belangstelling opwekt; wat hierdoor aan het extensieve verloren gaat, moet door intensiteit worden opgewogen. Daardoor ontstaan de velerlei specialiteits-studiën, gedurige oefeningen in eenen beperkteren kring, waardoor men alleen het meesterschap

{==23==} {>>pagina-aanduiding<<}
in eenig bedrijf of maatschappelijk beroep erlangen kan. Hierna gaat de Schrijver over om nog in het bijzonder de beeldende en schoone kunsten, den handel, de nijverheid, den landbouw, onder dit oogpunt van oefening van het waarnemingsvermogen, te beschouwen. Met eene meer uitvoerige behandeling der natuur- en geneeskundige wetenschappen wordt dit werk besloten. Onder de eersten worden de astronomie, physica, chemie, geologie en mineralogie, botanie, zoölogie en anthropologie uit dit bepaalde oogpunt beschouwd, in welke beschouwing de Schrijver vele leerzame wenken geeft, die ook van groote belezenheid getuigen. Bij de geneeskundige wetenschappen doet hij gevoelen dat hij van eene vereeniging dezer wetenschappen met de natuurkundige niet afkeerig is, maar dat hij slechts door de misduiding, als of de verschijnsels der onbewerktuigde natuur alléén in staat waren om deze wetenschappen op te helderen; als of zij alléén den grondslag van de kennis van het leven in den gezonden en zieken toestand uitmaakten, van die vereeniging werd teruggehouden. Onder deze geneeskundige wetenschappen rangschikt de Schrijver hier in de eerste plaats de ontleedkunde, en toont het naauw verband tusschen dezen grondslag van alle geneeskunde en tusschen de teekenkunst aan. Kunstenaars en geleerden moesten hier elkander de hand reiken, of de ontleedkundige beoefende zelve de teekenkunst en vervaardigde de afbeeldingen, die zijne ontdekkingen aan tijdgenoot en nageslacht moesten doen kennen. De algemeene en mikroskopische ontleedkunde wordt hierbij ook nog bijzonder vermeld, als een veld van onderzoek, waarbij de kennis der feiten eene groote oefening der zinnelijke aanschouwing vereischt. Over de physiologie sprekende, staat de Schrijver stil bij de groote ontdekking van harvey, bij de in onze eeuw gevonden verklaring van de afzonderlijke gevoelsen beweegkracht der zenuwen (het leerstuk van
charles bell), bij de nieuwere naporingen omtrent voeding en stofwisseling, en bij de uitkomsten der latere onderzoekingen omtrent embryologie en ontwikkelingsgeschiedenis. Wij onthouden ons, om ons verslag niet te zeer te rekken, van eenige mededeeling, omtrent hetgeen de Schrijver vervolgens over Pathologie, Pharmacologie en Therapie in het midden brengt.
Het is ons steeds voorgekomen dat de eerste vereischte van eene boekbeschouwing wezen moest: een zoo veel mogelijk

{==24==} {>>pagina-aanduiding<<}
getrouw denkbeeld van het boek zelf te geven. Daartoe meenen wij dat een verslag van den inhoud in de meeste gevallen onmisbaar en somtijds voldoende is. Wij hebben getracht thans zulk een verslag van dit werk van den verdienstelijken Hoogleeraar te geven. Onzen lezers zullen nu zelven kunnen oordeelen, voor wien het boek het meest nuttig wezen kan; wien wij het bovenal ter lezing en behartiging aanbevelen. Is ons verslag, namelijk, niet geheel onvolledig, dan zal men er uit gezien hebben, dat het onderwerp op eene wijze behandeld is, die voor lezers van zeer verschillende studie en betrekking leerzaam kan zijn, maar dat zulks echter in het bijzonder het geval moet zijn met opvoeders der jeugd en beoefenaars der geneeskundige studie. Wij houden ons overtuigd, dat deze vooral het boek met vrucht zullen raadplegen, en ons dank zullen toebrengen, zoo wij er hen eenigzins toe mogten hebben opgewekt. Hoewel wij voor ons niet geheel overtuigd zijn, dat al de hier behandelde zaken eigenlijk tot de opvoeding der zintuigen in betrekking staan, en dat niet tevens - wij hebben het reeds vroeger doen gevoelen - aan het opwekken en versterken van de aandacht, aan het scherpen van het waarnemingsvermogen misschien evenzeer moet worden gedacht, zoo ontneemt deze bedenking niets aan de nuttige opvoedkundige strekking van dit werk, 't geen overal blijken draagt van veelvuldige kennis en van een bescheiden en gematigd oordeel.
J. v.d. H.






Open Brief aan Mr. C.W. Opzoomer, Hoogleeraar te Utrecht, over het doel en de waarde der bespiegelende Wijsbegeerte, door Dr. A.J. Vitringa. Te Arnhem, bij D.A. Thieme. 1855. In gr. 8vo. 48 bl. f :-60.

Dr. vitringa las met niet geringe bevreemding in het October-Nommer van ‘De Gids’ van 1854 de recensie van de eerste Aflevering van zijn werk: ‘De Wijsbegeerte voorgesteld in hare ontwikkeling’ - ten deele om den niet aangenamen toon dier kritiek; maar vooral om het standpunt waaruit de Hoogleeraar opzoomer de wijsbegeerte beschouwt. Het verwonderde hem, namelijk, in onzen tijd en in ons Vaderland een wijsgeer aan te treffen, die ons wil terugvoeren tot de

{==25==} {>>pagina-aanduiding<<}
zestiende eeuw, tot het standpunt van bacon van Verulam, die uit de wijsbegeerte den geest, en al 't geestelijke wil verbannen, om, ten koste daarvan de stof op den troon te plaatsen; die het Spiritualisme wil opofferen aan de gemakkelijke, maar grove beschouwingswijze van het Sensualisme.
Dr. vitringa schreef dus den ‘Open Brief’, dien wij hier aankondigen, niet om zich tegen de scherpe kritiek van den Hoogleeraar te verdedigen, maar om het doel en de waarde der bespiegelende wijsbegeerte tegen de wijze van beschouwing en het standpunt van Mr. opzoomer te handhaven. Hoezeer wij zijne poging moeten toejuichen, en erkennen dat hij hierin, naar ons gevoelen, meestal geslaagd is, hadden wij toch wel gewenscht dat hij er tevens eene verdediging van zijne wijze van behandeling mede verbonden had, die ook een belangrijk deel van de kritiek uitmaakt, van welker toon hij natuurlijk eenen onaangenamen indruk moest ontvangen. Die toon heeft ons méér bevreemd dan het standpunt van Mr. opzoomer; wij houden dien voor eene wetenschappelijke kritiek minder gepast, dan sommige aanmerkingen, die hij op het werk van Dr. vitringa heeft gemaakt, vooral die, welke op de duidelijkheid en populariteit der behandeling betrekking hebben. Hierin moeten wij den Hoogleeraar gelijk geven, en wij hebben, ofschoon op zachter en gematigder wijze, in de beschouwing van het werk van Dr. vitringa dezelfde aanmerkingen gemaakt.
Wat het standpunt van Mr. opzoomer aanbelangt, is het bekend dat hij sedert eenige jaren van gevoelen omtrent het doel en den aard der wijsbegeerte geheel veranderd is, en daarin van speculatief, positief is geworden. Deze verandering, die aan Dr. vitringa niet onbekend kan zijn gebleven, moest op de beoordeeling van zijn geschrift, dat geheel in den Duitschen speculatieven geest is geschreven, nadeelig werken, en de geheele afkeuring er van ten gevolge hebben. Ofschoon wij 't ook met het speculatieve standpunt van Dr. vitringa niet geheel eens zijn, kunnen wij ons nog minder met dat van Mr. opzoomer vereenigen, die zich bijna geheel met comte in zijne Philosophie positive, en met de Engelsche sensualistische denkwijze van een whewell, mill, en macaulay op ééne lijn plaatst.
Het heeft ons dus genoegen gedaan, Dr. vitringa de ver-
{==26==} {>>pagina-aanduiding<<}
dediging der bespiegelende philosophie op zich te zien nemen. Hij heeft zich van die taak goed gekweten, en met ernst en gematigdheid de regten gehandhaafd der wijsbegeerte, die, na oppermagtig geheerscht te hebben, en daardoor zich aan grove afwijkingen, bij sommige harer beoefenaars, te hebben schuldig gemaakt, nu door velen met wantrouwen en minachting beschouwd wordt. Zijn ‘Open Brief’ heeft daardoor eene meer algemeene waarde gekregen, dan die gehad zou hebben, wanneer hij zich tot eene bloote antikritiek van de recensie van Mr. opzoomer hadde bepaald. Wij kunnen dezen Brief dus aan alle beminnaren der bespiegelende wijsbegeerte aanbevelen, zoo wel als aan hen die het werk zelf van Dr. vitringa gelezen of zich aangeschaft hebben; terwijl wij tevens deze gelegenheid waarnemen om dien Schrijver tot de voortzetting van zijne ‘Geschiedenis der Filosofie’ aan te moedigen, echter met inachtneming van die aanmerkingen, welke daarop, zelfs ook door Mr. opzoomer, zijn gemaakt, en op den eenvoudigen meer geschiedkundigen dan wel systematischen gang, en de duidelijke en populaire wijze van voorstelling betrekking hebben. Zijn arbeid kan hierbij niet dan winnen en zal daardoor meer geschikt worden om de kennis van de Geschiedenis der Wijsbegeerte bij ons meer algemeen te maken, dan anders wel het geval zal zijn.
j.a.b.




L'Oncle et le Neveu; promenade dans les environs de la Haye; ouvrage à l'usage de la jeunesse Hollandaise, par J. Brester, Pasteur émérite des Remonstrants, à la Haye, auteur de Marie et Caroline. Avec 2 planches, présentant 31 figures. A Amsterdam, chez J.C. Loman, Junior. 1855. In postformaat, 328 bl.

Dit boekje werd bestemd om knapen van dertien tot vijftien jaren, in de Fransche taal, eene lectuur aan te bieden, die den stempel draagt van onze zeden, gebruiken, instellingen, geschiedenis en grond - in één woord: den Nederlandschen stempel. Ofschoon de uitdrukking ‘le cachet Hollandais’ vrij onbepaald is, moeten wij echter al aanstonds zeggen dat er niet veel van onze zeden, enz. inkomt. De hoofdstrekking van het werkjen is veeleer om eene populaire sterrekunde

{==27==} {>>pagina-aanduiding<<}
voor de jeugd te geven, of, eigenlijk om in onderhoudenden vorm eenige bijzonderheden mede te deelen, die gezonde denkbeelden over het wereldstelsel in het algemeen en ons zonnestelsel in het bijzonder, bij aankomende jongelingen kunnen bevorderen. En hiertoe is het in 't algemeen zeer geschikt, gedeeltelijk ook omdat het de weetgierigheid meer opwekt dan bevredigt; doch hierdoor wordt ook de inkleeding dikwijls vrij onnatuurlijk, en de wel wat wild denkende, maar toch niet onopmerkzame knaap, die met zijn oom eene wandeling uit 's Gravenhage naar Scheveningen doet, berust meermalen in hetgeen hij hoort, waar niets natuurlijker zou zijn, dan dat men hem nadere opheldering hoorde vragen. Zoo laat charles 't zonder eenige nadere vraag zich aanleunen, dat het licht in 8 minuten (ni plus ni moins, pag. 51 - hetgeen niet volkomen juist is, daar het op den gemiddelden zonsafstand moet zijn: 8′ 13″) van de zon tot de aarde komt. En wanneer nu de afstand van een paar sterren, wier parallaxis bekend is, insgelijks wordt uitgedrukt door den tijd dien het licht behoeft om van hare oppervlakte onze aarde te bereiken, is het bijna onmogelijk, dat een knaap niet zou vragen: hoe men dat weet. Maar zeker, de lust tot die vragen moet het neefje wel vergaan, wanneer, b.v. oom, na hem verteld te hebben van de libratie der maan, de vraag hoort: ‘Vanwaar ontstaan die wankelingen?’ en die beantwoordt met een: ‘Tu veux donc devenir en un jour un Salomon? Etudie, jeune homme, étudie et tu le sauras plus tard.’ Charles laat zich hier, en elders ook, met een soortgelijken bluf afzetten; maar hier is juist verreweg de zwakste zijde van het boekje, gelijk dat over het geheel wel de schaduwzijde is van de meeste zich noemende populaire astronomiën. In haar wezen is de sterrekunde, ook zelfs de voorstelling van hare
voornaamste resultaten in populairen vorm, eigenlijk geene zaak om de hoofden van jongens van dertien, veertien jaar meê op te vullen: 't leidt in den regel tot niets dan om voedsel te geven aan dien oppervlakkigheidsgeest, waarover onze voortreffelijke Hoogleeraar kaiser zich zoo ernstig beklaagde, en dien hij tevens zoo uitstekend bestreed, toen hij zijnen Sterrenhemel in het licht zond. Maar zoo men er de jongens iets van leeren wil, dan brenge men onder hun oog, onder hunne bevatting: hoe men er aan komt, dit en dat te weten.

{==28==} {>>pagina-aanduiding<<}
Dat genetische leidt tot heldere denkbeelden. Het gezond verstand van den gemeenen man wijst hier zelf een weg, die te weinig wordt opgemerkt. Als men aan ongeoefenden het een of ander zegt van 't geen de sterrekunde heeft ontdekt - wat is dan doorgaans het antwoord? ‘Niemand is er ooit geweest!’ Men behoort te beginnen met knapen op dit veld te brengen. Dan zullen zij wezenlijke kundigheden krijgen en zich onthouden van eene ijdele pralerij met vermeende. Wij houden 't er voor - om bij de snelheid van het licht te blijven - dat het geene de minste waarde heeft, of de jeugd wete dat het licht der zon eerst na een uur of vier de planeet Neptunus bereikt. Maar leg haar uit: hoe men te weten is gekomen, dat het licht ongeveer 42,000 mijlen in eene seconde doorloopt. Kaiser's Sterrenhemel levert daartoe aanleiding genoeg. Wil men nog nader weten wat wij bedoelen? Brandes, wiens Vorlesungen über die Astronomie in dit opzigt een schat van opmerkingen behelzen, stelt een voetganger voor, wiens afstand af- en toeneemt van een stuk geschut, dat na bepaalde tusschenpoozen wordt afgeschoten, en die de schoten niet na gelijke tusschenpoozen hoort, maar later of vroeger, naarmate hij zich van het kanon verwijdert of er toe nadert. Na deze zeer vatbare voorstelling zegt hij: hetgeen die schoten zijn voor het oor van den wandelaar, dat zijn de verduisteringen der wachters van Jupiter voor het oog van ons, bewoners der aarde, die niet altijd op gelijken afstand zijn van die planeet. Evenzoo de verklaring der aberratie van het licht door het vallen van regendroppels eerst op het dwarsbeschot in eene varende schuit, daarna in eene buis. En wij behoeven niet te zeggen, hoe uitnemend zich gemeenzame gesprekken tot zulke ophelderingen leenen. Het: ‘zoo is het,’ ‘dat hemelligchaam is zoo groot’ enz. bevredigt
leergierige knapen niet, omdat het slechts iets geeft voor hun geheugen, niet voor hun oordeel.
Wat voorts het astronomische aangaat: het zal wel eenige nadere bepaling lijden, dat men de oppervlakte der maan bijna beter kent, dan het binnenste van Afrika. Waar men het eene zoo weinig kent als het andere is eigenlijk geen sprake van vergelijking. Maar men moet zich geene verkeerde voorstelling vormen van onze keunis der maans-oppervlakte. Slechts over de oppervlakte van eenige vierkante graden op

{==29==} {>>pagina-aanduiding<<}
het midden der naar ons toegekeerde zijde van de maan kan men haar met eenige naauwkeurigheid in hare hoofdgedaante leeren kennen; verder naar den rand belet ons de kromming van een kogelvormig ligchaam, zoo veel kleiner dan de aarde, om anders dan zeer schuins op hare oppervlakte neder te zien.
Bladz. 52 zegt de schrijver, dat, als men un morceau de soleil d'un Kilo neemt en puis un morceau de terre du même volume, men zal zien que le morceau de terre pèse quatre Kilos. Onduidelijk is hier de uitdrukking: morceau de terre Het moet zijn: een stuk van die zelfstandigheid, waaruit de aardbol zou bestaan, indien zij overal dezelfde digtheid hadde, b.v. graniet. Maar zeer onjuist is de uitdrukking: du même volume; want volume beteekent in dezen zin niet omvang, maar vaste stof Het moet dus zijn, dat, wanneer men twee even groote maten vullen kon, de eene met de stof waaruit de zon bestaat en de andere met die waaruit de aardbol bestaat - beide gemiddeld - de tweede viermaal zoo veel zou wegen als de eerste.
Bl. 72 staat eene grove misstelling, dat men op de maan ringgebergten vindt van 70 tot 90 Ned. ellen middellijn, waarop de vraag volgt; ‘c'est énorme, n'est ce pas?’ Doch niet alleen heeft, b.v., de Archimedes eene middellijn van 11 Geogr. mijlen, maar noch middellijnen van 70-90 ellen laten zich op de maan noch onderscheiden noch meten. Apropos - hoe men weet dat op de maan lucht, noch vuur noch water is, zullen opmerkzame jongens ook eer vragen, dan het aannemen op een eenvoudig: ‘Es-tu plus sage que ton oncle?’ of: ‘tu dois y croire sur ma parole,’ zoo als het bl. 101 heet bij de verklaring der oorzaak van de watergetijden; waar oom geen kans ziet zijn neefje te doen begrijpen, waarom niet alleen aan de naar de maan toegekeerde, maar ook aan de tegenovergestelde zijde der aarde eene verheffing van het water ontstaat. Dat is echter zoo moeijelijk niet, en 't is bepaald onwaar, dat bij de kwartierstanden der maan de invloeden van de zon en de maan ‘se neutralisent’ (bl. 103). De verklaring van de werking in de zoogenoemde doode tijden, zoo ver zij de tegenovergestelde zijde betreft, is insgelijks dood gemakkelijk, en oom haddeer zich met geen bluf behoeven af te maken.
Ook de voorstelling der eclipsen laat vrij wat te wenschen

{==30==} {>>pagina-aanduiding<<}
over. De auteur heeft zich blijkbaar geen charles voorgesteld, zoo als hij hem overigens doet voorkomen, wanneer deze op de vraag: ‘Supposons que la lune vint se placer entre le soleil et la terre: que verrions-nous alors de notre satellite?’ (n.b. het woord satellite was nog niet eens verklaard.) - antwoordt: ‘Rien...Il va sans dire, que le soleil ne peut éclairer à la fois qu'un des deux hémisphères de la lune, et comme celle-ci se trouve entre le soleil et la terre, elle tourne vers nous l'hémisphère qui n'est point éclairé, de sorte que nous ne pouvons pas voir notre satellite.’ Geleerd genoeg, maar een nadenkende knaap zal, zich de maan entre le soleil et la terre denkende, terstond opmerken dat de maan dan ook de zon aan ons gezigt moet onttrekken; met andere woorden: eene totale zoneclips veroorzaken. Men let er in die soort van spiegel-gesprekken zelden genoeg op, de antwoorden natuurlijk te doen zijn - zij zijn meestal, en ook veelal in dit boekje, zoo als de auteur het noodig vindt voor het plan van zijn werk.
Doch wij kunnen niet alle misstellingen opnoemen, en vergenoegen ons dus met nog aan te teekenen: dat bl. 126 aan Uranus negen wachters worden toegeschreven, hetwelk bl. 152 wordt gereduceerd, door te zeggen dat herschel er zes heeft waargenomen, maar dat er waarschijnlijk negen zijn - dat bl. 137 nevens hind en de gasparis, ook hencke wel had mogen genoemd zijn als jager op kleine planeten - dat de oom, bl. 149, na verbazend veel omhaals als zijne bypothese ten aanzien van den ring van Saturnus, eindelijk gezegd krijgt; ‘ces anneaux sont.......imparfaites;’ om nu niet meer te vermelden.
Van den vorm zeiden we reeds het een en ander. Doch dit moeten we er nog bijvoegen, dat oom op sommige plaatsen eene eenigzins belagchelijke figuur maakt. Zoo zet - niet onnatuurlijk - charles in het duin een konijn na, dat opschiet; oom berispt hem deswege, charles vraagt vergiffenis, en nu zegt oom:
‘Je suis trop bon, Charles; vraiment, je suis trop bon.
Sans doute, mon oncle, vous êtes on ne peut meilleur, tout le monde le dit; maman le répète chaque jour, et les domestiques eux-mêmes...’
En daarop geeft oom het snuggere antwoord:
‘Ah! tu veux me flatter, petit serpent. Tu crois me prendre par mon faible; mais tu te trompes...Quel bon avocat tu seras un jour!...’

{==31==} {>>pagina-aanduiding<<}

Nog iets fraaijer is het bl. 170, waar oom, die voorgesteld wordt lid van het provinciaal geregtshof in Drenthe te zijn, aanmerkt, dat hij in dingen, die ne sont pas de sa compétence, zich aan de meerderheid van bevoegden houdt; mais lorsqu'il s'agit du droit, de la politique, de la litérature, alors...Enfin, charles, si tu viens à Assen, consulte mes collègues, et tu auras de mes nouvelles.’ Dat klinkt bespottelijk. - Hoe is het mogelijk dat iemand van zoo rijp oordeel zoo iets kan leggen in den mond van een 53jarig man, die zijnen neef onderwijst? - Een jongen van de jaren van neef zou ook de vraag: ‘A quelle profession ton papa te destine-t-il?’ wel niet beantwoorden met het groote-menschen-achtige: ‘A celle du barreau.’
De trant en stijl zijn overigens behagelijk, en de afbeeldingen zijn vrij goed, doch die van de komeet en van de nevelvlekken zijn te hard. Nergens in het werkje wordt er naar verwezen. Dit had gemakkelijk kunnen geschieden. Wij herhalen ten slotte dat, in 't algemeen, het werkje wèl geschikt is, om aangaande het wereld- en ons zonne-stelsel gezonde denkbeelden bij de jeugd te bevorderen.




Hoe Willem III Stadhouder werd. Eene Episode uit de Geschiedenis van Dordrecht. Door A. Nauta, Schrijver van: ‘Emilia van Nassau’, ‘de Bloem der Uscochen’, enz. Met Vignet. Te Amsterdam, bij J.M.E. Meijer. 1855. In gr. 8vo. 334 bl. f 3-40.

De zaken in dit werk behandeld zijn niet nieuw. Aan welk Nederlander kan het noodjaar van 1672, toen, eer men het vermoedde, een magtige vijand tot in het hart des lands was doorgedrongen, maar de verheffing van willem III en andere zamenloopende omstandigheden den dreigenden ondergang afkeerden, onbekend zijn? Minder dan de hoofdgebeurtenissen zijn de omstandigheden bekend, die den val der de witten en de aanstelling van den Prins in de voorouderlijke waardigheden hadden voorbereid.
Aan de beschouwing en ontwikkeling daarvan heeft de Schrijver zijne krachten beproefd. Hij plaatst ons op het regte standpunt, te Dordrecht, reeds vóór en inzonderheid

{==32==} {>>pagina-aanduiding<<}
na den Munsterschen Vrede de zetel der aristokratie, van waar de tegenstand tegen het Huis van oranje uitging, en dat, na den dood van willem II, in johan de wit den krachtigen steun voor de Stadhouderlooze regering leverde. De verdiensten van den Raadpensionaris worden niet over het hoofd gezien. En wie mag zich ook de groote verpligtingen ontveinzen, welke het land had aan den staatsman, die de stormen van zijn negentienjarig bewind moedig het hoofd bood, die aan de zeemagt eene buitengewone ontwikkeling gaf, onder wien de gelukkig gevoerde oorlog tegen Zweden, en de tweede tegen Engeland, door den luisterrijken togt naar Chatham bekroond, plaats had? Was het met de landmagt niet gunstig gesteld, het zou de vraag zijn: of de ongelukkige Souvereiniteit der Provinciën en van iedere stad op zich-zelve, die de beste maatregelen voor het algemeene welzijn verlamde; en de noodzakelijkheid aan de wit opgelegd om, wilde hij zich staande houden, de Regenten in hunne aanzoeken om officiersplaatsen voor hunne zonen of neven te vriende te houden, niet zoo wel of nog meer dan achteloosheid en verzuim, en het al te beperkte gezag aan den Prins opgedragen, tot den rampspoedigen uitslag van den veldtogt van genoemd jaar hebben geleid? Hoe het zij, met vervallen vestingen, onbekwame aanvoerders (joan maurits van nassau en paulus wirts maakten eene gunstige uitzondering), en een handvol ongeoefend volk was men tegen de Fransche legerscharen, onder turenne, condé en luxemburg, niet bestand; en datzelfde volk, 't welk onder maurits zijne standers in Nieuwpoorts duin geplant, en onder frederik hendrik het sterke 's Hertogenbosch en Maastricht in het gezigt der vijandelijke legers had doen bukken, zag nu met een verbazenden spoed de eene stad voor de andere na vallen, en
den vijand voor de poorten van Amsterdam, en op weinige uren afstands van Leiden en den Haag genaderd. Op het berigt daarvan barstte het smeulend misnoegen, nog aangevuurd door den argwaan over de onderhandelingen met Frankrijk opgevat, in lichterlaaije vlam uit. In Holland gaf Dordrecht het sein. Oogenschijnlijk zonderling, maar inderdaad hoogst natuurlijk, bij het drukkende der magistraten-dictatuur, die zich aldaar het meest ontwikkeld had, was het, dat van deze stad, de geboortestad van de wit, waar zijne bloedverwanten en vrienden het roer

{==33==} {>>pagina-aanduiding<<}
in handen hadden, de reactie uitging, die zijnen val en de verheffing van zijnen tegenstander ten gevolge had.
De gesteldheid der gemoederen te Dordrecht is hier naar het leven geteekend. In van beveren en halling ziet men den aristokratischen trots die zich, ook tegen hetgeen niet meer te keeren was, bleef verzetten; bosschert en de welmeenende maar ruwe van beveren treden op als vertegenwoordigers van den burger- en minderen stand, die met den Voetiaanschen Ds. dibbets alleen van oranje redding voor Land en Kerk verwachten; terwijl cornelis de wit bewees, hoe diep het ‘gedenk aan Loevenstein’, van zijn vader, in zijn hart geprent was. De karakters zijn goed volgehouden, en de gebeurtenissen getrouw medegedeeld. De romantische vorm van het werk maakt het ook aantrekkelijk voor lezers en lezeressen die in historische beschouwingen minder smaak vinden. - Niet zoo goed is de Schrijver geslaagd in zijne voorstelling van zeden en gewoonten. Waar hij spreekt van eenige geledigd wordende emmertjes Schiedammer, van een glaasje bitter, van een sneeuwballetje, en van het koffijdrinken, daar vergeet hij, dat in 1672 het gebruik van jenever en koffij eerst aan het opkomen, en bier en mede de gewone drank was. Hoogdravende en geleerde toespraken, als die op bl. 3 en 4 voorkomen, klinken vreemd uit den mond van kleêrenmakersgezellen.
Het werk prijkt met een fraai vignet, waarop het nogtans onzeker is, wien men voor willem III te houden hebbe.





Geschiedkundige beschrijving der stad Groningen, door E.J. Diest Lorgion, Theol. Doct., en Predikant te Groningen, Correspondent van de Tweede Klasse van het Koninklijk Nederlandsch Instituuî, en Lid van de Maatschappij van Nederlandsche Letterkunde te Leiden. Met platen en kaarten. 12e Aflevering. Te Groningen, bij H.R. Roelfsema. 1855. In gr. 8vo. bl. 257-320.

Deze Aflevering loopt van de omwenteling in 1787 tot op onze dagen. Zij bevat eerst: de van de stads-regering uitgegane bekendmakingen tot het aanvankelijk vergunde, daarna verzochte, eindelijk dringend aanbevolen dragen van de Oranje-
{==34==} {>>pagina-aanduiding<<}
kleuren; het sluiten der Patriotsche Sociëteit; het voorgevallene met den Predikant blau en den Hoogleeraar chevallier: 't welk alles echter niet beletten kon dat de onderliggende partij, door de gebeurtenissen in Frankrijk bemoedigd, het hoofd ophief. De komst der Franschen bezorgde haar de overwinning. Maar ras verkoelde de geestdrift waarmede men hen ingehaald had, en zonk eindelijk zoo diep, dat de voorzittende Burgemeester in 1806, bij gelegenheid der eerste vergadering van den Raad in het nieuwe Stadhuis, niet schroomde van den door de omwenteling van 1795 geheel verloren luister der stad te spreken. Nog onbehagelijker waren de verandering van de Republiek onder napoleon's broeder, en de inlijving van ons Land in het Fransche Rijk. De val der vreemde heerschappij, waarvan men zich te Groningen nog vroeger dan in de andere Provinciën verlost zag, verwekte dan ook groote vreugde. De gewapende burgerij nam een werkzaam deel aan de belegering van het nog door den vijand bezette, en eerst na den afstand van napoleon ontruimde Delfzijl. Daarentegen vond de oproeping tot het vrijwillig opvatten der wapenen na zijne terugkomst van Elba geen gehoor. Slechts zeven-en-twintig - voor eene stad als Groningen een klein getal - boden zich aan. Algemeener deelneming ter bescherming van den vaderlandschen grond openbaarde zich bij de Belgische omwenteling in 1830. Behalve het studenten-corps, sloten zich niet minder dan twee-honderd-twee-en-vijftig vrijwilligers aan het bataillon der uittrekkende schutterij aan. Met een verslag van de oproerige bewegingen in Zomermaand van 1847, wier beteugeling niet zonder bloedstorting afliep, eindigt de
Aflevering.
De Schrijver heeft hoofdzakelijk gebruik gemaakt van raadsbesluiten, publicatiën en andere openbare stukken, waaruit wij moeten opmaken dat het hem aan bijzondere, meer ter zake doende, bescheiden heeft ontbroken. Echter zouden wij aan een doorloopend verhaal van dit ook voor Groningen zoo gewigtig tijdvak de voorkeur gegeven hebben, boven de mededeeling van dagbladen-artikelen, waarop niet altijd staat te maken is, en van opgesmukte of uit partijschap geboren afkondigingen en aanspraken, en ook boven de beschrijvingen van door hooger hand bevolen illuminatiën en feestvieringen, en van programma's van optogten, die, voor het tijdstip waarop zij

{==35==} {>>pagina-aanduiding<<}
plaats hadden en voor hen die er in betrokken waren, hunne waarde hadden, maar voor de nakomelingschap van weinig beteekenis zijn.
Eene plaat: het planten van den vrijheidsboom op de groote markt te Groningen, den 14den Februarij 1795, voorstellende, naar eene destijds vervaardigde schilderij, op het stedelijk Archief berustende, versiert deze Aflevering.




China. Schilderachtige en Geschiedkundige Beschrijving van het land, de zeden, gewoonten en bijzondere gebruiken des volks, enz. Naar het Engelsch van Miss Corner, door J. Liese. Versierd met eenige houtsneê-vignetten. Te Utrecht, bij J.G. Andriessen en Comp. 1854. In gr. 8vo. XII en 324 bl. f 2-75.

Dat het niet onbelangrijk is een land te kennen, waarvan de bevolking, naar het laagst opgegeven cijfer, zoo groot is als het halve zielental van Europa, zal wel ieder toestemmen; en als men bedenkt dat de opgaven over die bevolking zoo ver uiteenloopen, dat het laagste cijfer is 170, en het hoogste cijfer 400 millioen, dan beseft men terstond dat aan de naauwkeurige bekendheid met dat land nog zeer veel ontbreekt. Er is ongetwijfeld nog veel te vernemen over China, dat, van het Oosten naar het Westen, zich over ruim 80, en van het Noorden naar het Zuiden over nagenoeg 30 graden uitstrekt. Als men nagaat dat, volgens de officiële telling van dertig jaren geleden, in de achttien Gewesten, met eene oppervlakte van omtrent twee-en-zestig-duizend vierkante geogr. mijlen, eene bevolking leefde van ruim 367 millioen zielen, en hoe die menigte van menschen, ofschoon zij onder denzelfden schepter leven, in geaardheid, gewoonten en gebruiken van elkander verschillen moeten, dan wordt men begeerig het raderwerk te leeren kennen van eenen Staat, die, in weerwil van de gebreken welke zijne regering aankleven, en in weerwil van zijne eeuwen heugende contrasten en tegenstrijdigheden, nogtans zijne eenheid weet te behouden en te handhaven.
De Vertaler van dit werk schijnt de taak der overzetting te hebben opgevat onder den indruk van den opstand die China beroert, en waarvan niet weinigen veel goeds hebben verwacht voor de uitbreiding van het Christendom. Hij zal ech-
{==36==} {>>pagina-aanduiding<<}
ter thans waarschijnlijk wel van de verwachting zijn teruggekomen dat ‘welligt, binnen een niet zeer lang tijdsbestek, de leer van onzen gezegenden Verlosser en Zaligmaker zich algemeen over dat land verspreiden’ zal. Eensdeels toch is sedert gebleken dat geene ‘Christelijke beginselen’ bij de opstandelingen worden gevonden, en anderdeels schijnt de zon van hunnen voorspoed merkelijk aan het tanen te zijn. Welligt zal er van den opstand in het volgende jaar weinig meer over wezen dan de verwoesting die zijn spoor heeft gekenmerkt, en 't geheugen van barbaarsche teregtstellingen op zijn tegenspoed gevolgd.
De Heer liese geeft, zoo als wij uit de Voorrede vernemen, eene vrije vertaling van een werk over China, vóór eenige jaren verschenen, dat zich door belangrijkheid van inhoud, een boeijenden stijl, een geregelden gang, en eene aangename afwisseling van geschiedenis, plaatsbeschrijving, natuurtooneelen, voortbrengselen, zeden en gewoonten, burgerlijk en huiselijk leven, onderscheidt. In Engeland werd er een herdruk van noodig, en alstoen is het voortgezet tot in 1851, toen Keizer taou-kwang na eene regering van ruim dertig jaren overleed, en door zijnen zoon hien-fong werd opgevolgd.
Het verwondert ons dat in die Voorrede de Vertaler volstrekt geen gewag maakt van de laatste werken welke in Nederland over de Geschiedenis van China zijn uitgegeven; te meer wijl Miss corner meermalen spreekt van den arbeid van davis en van gützlaff, en plaatsen uit beide die Schrijvers aanhaalt. Zelfs wordt op bl. 105 gezegd: dat davis ‘de beste Engelsche Schrijver over China’ is. De Vertaler had in de Inleiding van het werk van davis met eene vrij goede litteratuur of ‘boekenlijst’, zoo als wij daar lezen, kunnen kennis maken, hoewel er onder anderen de werken van dapper uit de zeventiende eeuw, van de guignes uit de vijftiende eeuw, en van onderscheidene Schrijvers uit de tegenwoordige eeuw in ontbreken. In allen gevalle verbeelden wij ons dat de Vertaler niet onbekend had behooren te zijn met hetgeen in de laatste jaren ten onzent over China het licht heeft gezien, als daar zijn: w.h. medhurst, China. Toestand en vooruitzigten van dat Rijk; vertaald door Ds. van deinse. Rotterdam, 1839; - j.f. davis, China en de Chinezen; vertaald door Mr. c.j. zweerts.

{==37==} {>>pagina-aanduiding<<}
Amsterdam, 1841, en gützlaff's Geschiedenis van het Chinesche Rijk, van de oudste tijden tot op den Vrede van Nanking; vertaald door Ds. k.n. meppen. 's Gravenhage, 1852.
Wanneer van bekendheid, vooral met de laatste twee werken, in zijne Voorrede ware gebleken, dan had men ook daaruit kunnen vernemen, op welke gronden de Heer liese de vertaling van het werk van Miss corner heeft nuttig geoordeeld, en daaraan den lof geeft, dien hij er aan toezwaait. Thans verneemt men alleen, dat de Heer l. bij de vertaling ‘zoo veel mogelijk heeft getracht, datgene weg te laten, of, zonder aan de waarheid te kort te doen, om te werken, wat meer bijzonder voor Engelsche lezers bestemd was’. Toch vinden wij op bl. 14 en 15 van het eiland Formosa, ten Oosten, en van het eiland Hanau, ten Zuiden van China, gewag gemaakt op eene wijze waaruit de begeerte der Engelschen blijkt, om ook die eilanden aan hunnen schepter onderworpen te zien. Hanau, aan de Golf van Tonkin gelegen, is niet zoo gunstig uit het oogpunt van handel en voortbrengselen als Formosa, tegenover de kust van Fokim; maar aan het laatste eiland ontbreken havens. - Is het ook uit naijver, die zoo vaak bij de Engelschen wordt opgemerkt, dat Miss corner geheel er van zwijgt dat de Nederlanders een veertigtal jaren in het bezit van Formosa zijn geweest, en dat het Christendom er gedurende dat tijdvak verbazende vorderingen had gemaakt? In den loop der Geschiedenis wordt wel gesproken van de vestiging der Nederlanders op de Peyhou- of Visschers-Eilanden, en voorts op Formosa (bl. 155 en 156), doch het daar vermelde is onnaauwkeurig. Het is ver bezijden de waarheid, dat de Nederlanders, ‘vreezende de Japanezen te beleedigen, het weldadige werk - de zedelijke en geestelijke belangen der inboorlingen door het bouwen van kerken en scholen te bevorderen - beperkten, en de verdere bekeering der inwoners van Formosa tegenhielden’. Ook de verovering van Formosa door koxinga is (bl. 171) met groote onnaauwkeurigheid vermeld.
Doch wij dwalen af. De Geschiedenis van China is door Miss corner minder grondig behandeld dan door davis of gützlaff. Zij is in tijdvakken verdeeld en loopt, zoo als wij reeds zeiden, tot 1851. Daarna wordt gehandeld over den tegenwoordigen toestand van China, en de zeden en gewoon-
{==38==} {>>pagina-aanduiding<<}
ten der Chinezen, met opgave van vele bijzonderheden aangaande het betalen der schulden, het koopen der vrouwen, het geven van bezoeken, enz., en vervolgens over de kunsten en wetenschappen, landbouw, nijverheid en kunstvaardigheid der Chinezen. Over het geheel willen wij gaarne toestemmen dat het boek in een onderhoudenden stijl is geschreven en de lezer 't niet onvoldaan uit de handen zal leggen. Maar gelijk Miss corner aan de Nederlanders geen regt heeft gedaan, zoo is zij ook partijdig waar het hare eigene landgenooten geldt; hetgeen, b.v., blijkt aan de moeite die zij zich geeft, om hen in de opium-quaestie van den wèlverdienden blaam vrij te pleiten. Toch is het onbetwistbaar zeker, dat de Engelsche opium-schepen (Clippers genoemd) gewapenderhand de ligchaam en ziel verpestende droogerij aan land gebragt, en, bij weêrstand, de Chinesche troepen beschoten hebben. Toen het verbod van den invoer met strengheid werd gehandhaafd, vingen de Engelschen een oorlog aan, alleen om den Keizer te dwingen, den handel in opium toe te laten.
Over den staat van beschaving in China, leest men op bl. 56: ‘Na den val van het Romeinsche Rijk, en toen geheel Europa in de duisternis der Middeleeuwen gedompeld lag, kon men China beschouwen als het grootste en beschaafdste Rijk op aarde. Maar een voor een ontwaakten de landen in het Westen tot een nieuwen dageraad, en zijn sedert altijd vrij geregeld met de verbetering voortgegaan, terwijl China juist gebleven is waar het was, of, zoo het zich bewogen heeft, is het achterwaarts geweest. Er bestaat thans geen enkel Europeesch rijk, dat niet veel verder gegaan is dan het punt waar het Chinesche ophield, als de grens der volmaaktheid. Het eigenaardige en de overgroote moeijelijkheid hunner geschreven taal, die bijna de studie van een menschenleven vordert, om ze volkomen magtig te worden - de geographische ligging van hun land - de daadzaak, dat, gedurende verscheidene eeuwen, hunne naburen en het eenige volk, waarmede zij veelvuldigen omgang hadden, ruwe barbaren waren, die tot geene verbeteringen aansporen konden, en eene vergelijking met welke zeer vleijend voor de Chinezen was, en geschikt om hen volkomen tevreden te maken met den uitmuntenden staat van burgerlijk bestuur, kunsten en letterkunde, waartoe zij gekomen waren: - al deze en andere oorzaken

{==39==} {>>pagina-aanduiding<<}
werkten ongetwijfeld met het stelsel van confucius mede, om hen dweepachtig gehecht te maken aan den bestaanden toestand, en om de Chinezen tot de grootste en meest zelflievende tipen [lees: typen] van stilstand ter wereld te vormen.’
De schildering van de zeden zal wel eens wat overdreven zijn, zoo als, b.v., op bl. 249, waar men leest: ‘Men kan zeggen dat de Chinezen met de zweep en den bamboes geregeerd worden, en dat de bamboes het grootste aandeel in het bestuur heeft. De Onderkoning slaat de Mandarijnen, de Mandarijnen slaan de mindere ambtenaren, en deze, op hunne beurt, slaan het gemeene volk; de man slaat zijne vrouw, de vader zijn zoon, zelfs wanncer deze op rijperen leeftijd is. Een der oudste reizigers zegt: ‘Er is voorzeker geen land, waar de stok zoo zeer heerscht als in Cathay! Hier slaan de menschen altijd, of zij worden geslagen.’ - Intusschen zijn vele belangrijke bijzonderheden over het Chinesche volk door geheel het werk verspreid. Er zijn zelfs bewijzen in dat de Schrijfster goede werken heeft geraadpleegd, zoo als dat van den botanist r. fortune, wiens Three years wanderings in China algemeen bekendheid hebben verkregen. Op bl. 304 wordt het verhaal van een maaltijd in eene Chinesche herberg van hem overgenomen.
De letterdruk is zuiver, en de houtsneê-figuren zijn allezins voldoende om een juist denkbeeld te geven van hetgeen zij moeten voorstellen.




Het Bezoek, of de wijsheid van Vader Philander, medegedeeld door Christianus. Uitgegeven door J. van Harderwijk, R.Z. (Met een woord vooraf van Ds. D.T. Huët.) Te Rotterdam, bij Mensing en de Koning. In 8vo. 27 bl.

Deze zedelijke levensspreuken verdienen ten volle de aanbeveling met welke de Eerw. Huët hare uitgave heeft doen vergezeld gaan. Zij paren kortheid aan gepastheid, en ademen Christelijke wijsheid voor verschillende levensbetrekkingen. Als het boekje de helft kleiner ware in formaat, zou 't er niet te minder om wezen: het is bestemd tot een vademecum, méér dan tot achtereenvolgende lectuur.





{==40==} {>>pagina-aanduiding<<}

1. Holland. Almanak voor 1856. Uitgegeven door Mr. J. van Lennep. Te Amsterdam, bij Gebrs. Kraay. 255 en 30 bl. f 3-90.

2. Almanak voor het Schoone en Goede. 1856. Te Amsterdam, bij A. Jager. 195 bl. f 2-10.

3. Vergeet-mij-niet (Muzen-Almanak), voor 1856. Te Amsterdam, bij J.H. Laarman. 268 bl. f 3-90.

Dat ook in het afgeloopen jaar de oogst op de akkers van dicht- en letterkunde overvloedig geweest is, blijkt aan deze prachtwerken, die, te zamen met de ‘Aurora’ (waarover later), nog duizend bladzijden gedichten en novellen bevatten, na zoo veel als er van gelijken aard reeds in afzonderlijke bundels, tijdschriften en jaarboekjes van allerlei soort is nedergelegd. Die menigte van voortbrengselen getuigt van de vlijt onzer kunst- en letteroefenaars, en evenzeer is de voortreffelijke schoonheid van menig werk een onloochenbaar bewijs van het genie waarmede eenigen, en de bekwaamheid waarmede, betrekkelijk, zoo velen in ons kleine Land de lier of de pen, of beiden behandelen. Ook bij het doorlezen, of zelfs maar doorbladeren van de bovengenoemde Jaarboekjes krijgt de onpartijdige beoordeelaar telkens aanleiding om dit met genoegen te erkennen. Ref. heeft dat ondervonden en beveelt hen dáárom met genoegen aan. Zij zullen, als deze aankondiging verschijnt, wel reeds in alle handen zijn; dit mag hem echter niet weêrhouden er van te spreken, en hij zal er dus, hoewel maar vlugtig, eenen blik op werpen.

No. 1 onderscheidt zich weder, als Almanak, boven de andere Jaarboekjes, door een uitvoerigen Kalender van den Heer stamkart. Ook de satirieke Korte Kronijk, door den Redacteur zamengesteld, geeft er weder iets eigenaardigs aan. De inhoud echter is ook nu weêr niet zoo luimig als vroeger, doordien de zoogenaamde schoolmeester niet heeft bijgedragen; maar niettemin wisselen ernst en luim elkander af. In proza leverden hofdijk, Mr. j. van lennep en van der bilt la motte; de eerste, bij eene gravure van steelink, naar rochussen: eene schets van het tijdvak van karel den Groote, fiksch van stijl, belangrijk in zaken, maar voor lezeressen

{==41==} {>>pagina-aanduiding<<}
zeker minder behagelijk; - de tweede: ‘Fragmenten uit zijn dagboek op eene reize naar Zwitserland.’ Wij behoeven niet te verzekeren dat deze met genoegen door ieder zullen gelezen worden, want de losse en geestige verhaaltrant des S. zijn algemeen bekend. Die fragmenten zijn met poëtische invallen en schilderingen doorvlochten, in welke de dichterlijke reiziger de verheven indrukken der grootsche Natuur die hem omringde heeft uitgestort, en met een bezield penseel de onmagt der pen is te gemoet gekomen. Wij zouden er gaarne iets van overnemen, als ons bestek 't niet verbood. - De derde gaf in ‘de laatste Jonkvrouw van den Develstein’ eene historische vertelling, met talent en gevoel bewerkt, en die een nieuw bewijs geeft dat men romantische stoffen niet enkel op 't gebied der verdichting heeft te zoeken. In gebonden stijl droegen bij de Heeren brester, van den bergh (p.a.), de bull, binger, didymus, engelenberg, gebel, ten kate, tollens (Mr. l.j.a.), verheul, wijsman, tatum zubli, en nog een paar ongenoemden. Van den grijzen Volksdichter tollens vindt men, onder anderen, in ‘de gevoelvolle Vrouw’ een hekeldicht, dat tot de beste stukken der verzameling behoort, doch waaronder wij met deernis lazen: geene fictie. Misschien draagt de niet vleijende afbeelding der bedoelde onbekende iets bij tot hare verbetering. Wij kunnen omtrent zoo vele uiteen loopende gedichten niet in bijzonderheden komen. De bekende namen zijn waarborgen voor de verdienste der stukken, en die welke aan minder bekende dichtoefenaren behooren, dragen blijken van goeden aanleg. De burlesque verzen ‘aan t.’ komen ons echter voor, hier gansch niet op hunne plaats te zijn; ook de daarbij behoorende plaat voegde gewis beter in den ‘Almanak voor
Blijgeestigen.’ - Dat zoo vele invloedrijke schrijvers en dichters, in alle gevallen, achter de verkleinende uitgangen je, tje, pje de n voegen, zien wij, om der welluidendheid wille met leedwezen: de anderzins zangerige korte verzen van binger, ‘het Muggetjen’ en ‘de Minnebriefjens’, die nu geen enkel slepend rijm bevatten waarin de n niet wordt gehoord, worden er, naar óns gevoelen, werkelijk door ontsierd. - De overige gravuren zijn fraai. Behalven de twee gemelde zijn er twee van sluyter, naar j. vetten, en chr. leickert, waarvan inzonder-
{==42==} {>>pagina-aanduiding<<}
heid ‘het Wintertjen’ (*) ons aantrekt. - Ook de band is keurig, te meer doordien de smaakvolle binder ook den achterspiegel met een gouden stempel heeft versierd; 't geen wij wenschen dat algemeen navolging moge vinden.

No. 2. De ‘Almanak voor het Schoone en Goede’ bevat weder, zoo wij meenen, alleen Nederlandsche kunst. De vijf verdienstelijke staalgravuren, die het boekje versieren, zijn allen van sluyter, naar teekeningen van de braekeleer, koelman, schmidt en schelfhout. De sujetten van twee der platen: schmidt's deftige binnenkamer met den peinzenden cats, en de braekeleer's geestige compositie van een buursnuifje, trokken bijzonder onze aandacht. Bij de eerste heeft de kunstkeurige de kanter een lied in den toon en trant van Vader cats gevoegd, dat dien godvruchtigen Volksdichter, en evenzeer hem-zelven tot eer strekt; bij de tweede schreef de geestige van zeggelen eene verklaring, mede in dichtmaat, en met de kluchtige venstergroep in volmaakte overeenstemming. Ook met betrekking tot letterkundige waarde houdt deze Almanak zijn reeds ouden roem met eere staande, hoewel de begaafde Redactrice (Mw. a.l.g. bosboom toussaint) naar het schijnt niet te roemen heeft op de bereidvaardigheid onzer Dichters en Novellisten, om haar met geschikte bijdragen te ondersteunen. Behalve de twee reeds genoemden hebben alleen de Heer f. wijsman en didymus en de jeugdige estella hertzveld haar loffelijk bijgestaan. De geschiedkundige beschrijving van het slot Loevestein, hoewel verdienstelijk door den Heer cohen stuart bewerkt, is in dit boekje weinig op hare plaats, en nog minder schijnen ons daar te voegen staatkundige stukken als de opgenomen half-fabel ‘De Opposant, Quand-même’, enz., van den Heer van deventer. - Andere medewerking schijnt de begaafde vrouw niet te hebben ontmoet, zoodat zij het
grootste gedeelte der benoodigde stoffen zelve heeft moeten leveren in vruchten van hare eigen vernuftige, degelijke pen. Men vindt hier twee Novellen: ‘De Onbekende’, en ‘Eene Familie-legende’ - de

{==43==} {>>pagina-aanduiding<<}
laatstgemelde door de Redactrice, en de eerste met S. geteekend, maar die wij zeer geneigd zouden zijn beiden aan haar toe te schrijven. Die twee stukken maken drie vierde gedeelten van den inhoud uit; doch zoo nu verscheidenheid er eenigermate ontbreekt, de belangrijkheid heeft er niet onder geleden. Beide die historische Novellen houden de aandacht tot het einde geboeid. Vernuftiger zal nog wel geene plaats uit bor zijn toegelicht, dan in de ‘Familie-legende’ die, welke er den grondslag van uitmaakt: ‘In desen tijdt’, enz. (bl. 140). Ook het eerste verhaal is vernuftig; doch wij hadden gaarne de bronnen vermeld gezien waaruit de wetenschap geput is, dat de uitgeweken Prins van condé (1608-1610) te Leiden gewerkt heeft als timmermansknecht. - Menig lezer zal, met ons, ook wel verlangend blijven te weten: of claes dirksz uit de ‘Familie-legende’ (1588), ‘een man vol des geloofs en des geestes’ (bl. 130), al of niet dezelfde claes dirks is, die voorkomt in ‘de Onbekende’ (1610) als een groote schavuit? - Hoe dit zij, behoudens de weinige door ons gemaakte aanmerkingen, vinden wij beide die Novellen hoogst verdienstelijk, en geheel het boekje een fraai en welbehagelijk geschenk.

No. 3. Ruim dertig Dichters en Dicht-oefenaars hebben den ‘Vergeet-mij-niet’ met bijdragen in gebonden stijl beschonken. Wij zullen onze lezers niet met de optelling van zoo vele namen vermoeijen. Genoeg zij 't hun, te weten dat hier van de meesten onzer Dichters van naam, en ook van eenigen onzer Meesterzangers iets gevonden wordt, en dat dit Jaarboekje de overigen in verscheidenheid van stukken overtreft. Wij hebben reeds meermalen doen opmerken, dat, gelijk 't ten deele Hollandsche, ten deele buitenlandsche gravuren bevat, ook zijn letter-inhoud ten deele Nederlandsch, ten deele Vlaamsch is, en zijn geest niet enkel Genève, maar ook Rome vertegenwoordigt. De Vergeet-mij-niet is steeds, minder of meer, een spiegel van de verbroedering der Taal-Congressen. Men vindt hier van duyse en beets, wijsman en dautzenberg, snieders en koenen. En die vereeniging heeft hare voordeelen. Wij hebben er hier de kennismaking weder aan te danken met van duyse's ‘De eerste Mei’; met Dautzenberg's ‘Aan mijn Kind’; met snieders ‘Vergeet den Arme niet’: lieve stukjes, waarbij men gevoelt dat wij met de Vlaamsche

{==44==} {>>pagina-aanduiding<<}
broederen één zijn niet enkel in de taal - als maar andere scheidsmuren er niet waren! - Wanneer het aantal mede-arbeiders zoo groot is, moet er noodwendig ook een groot verschil zijn in de waarde der stukken; dat kan niet anders. De Redacteur schijnt zich het oordeel daarover niet meer aan te matigen, en zoo staan hier dan zelfs tegenovergestelde uitersten zoo vertrouwelijk bijeen, als of ze te zamen waren opgewassen. Bij stalen van ouderwetsche verhevenheid als deze (bl. 76):

Ik wil 't gespannen speeltuig dwingen, 
Ik wil het feit van helden zingen; 
Van lauwren op hun hoofd gegaard, 
Die beider glorie hen bereidde; 
Ja, wie hun grootheid ook benijdde, 
Zij blijven groot in 't oog der aard. 

vindt men proeven van geheel nieuwe verhevenheid als de volgende (bl. 89):

Edens lusthof scheen herboren: 
Bloesemreine geestenschal, 
Aethernachtegalen-chooren, 
Paradijs-fonteinenval, 
Bovenaardsche psalmodijë, 
Orgelhymnen-poëzijë, 
Uit gewijder heiligdom, 
Raadselachtge toonenmachten 
Wiegden 't hart op fenixschachten 
In een beetre wereld om. 

Tusschen die te lage en te hooge kunst eener verleden en eener misschien aanstaande dichtschool, vindt men poëzij van allerlei stoffen, graden en soorten. Hoe gaarne zouden wij van het naïve, schoone, en luimige daarin aangeboden, iets mededeelen, doch ons bestek laat dit niet toe. Wij moeten ons bepalen tot de vermelding dat de poëzij in het fraaije boekjen als gewoonlijk door proza wordt afgewisseld. De Heer donkersloot gaf in ‘Groot en Klein’ eene belangrijke zede- en menschkundige bespiegeling. Uit de nalatenschap van wijlen den te vroeg gestorven Hoogleeraar niermeijer ontvangt men een paar bladzijden ‘Gedachten en Beelden’. Mr. scholten tot gansoijen leverde in: ‘Het ongelijke Huwelijk’ eene zeer aardige novelle, en van der bilt la motte heeft

{==45==} {>>pagina-aanduiding<<}
in ‘Een half talent’ een uitvoerig verhaal bijgedragen van de rampen eens beklagenswaardigen, die, door onverstand over het paard getild, zich met maar halven aanleg aan het tooneel en de letteren wijdt. Het boekjen is versierd met vijf fraaije gravuren, waarvan twee van en naar buitenlandsche meesters, en de overigen door taurel, steelink en molenaar, naar philippeau, van de laar en vodigel, en bevat bovendien een sprekend gelijkend portret van den Dichter a. van der hoop, jrs.z., door taurel, naar l. koopman.
Wij eindigen dit vlugtig verslag met de betuiging dat, naar ons gevoelen, de dichterlijke en letterkundige nalatenschap van 1855 rijk mag heeten; dat er ook veel en velerlei schoons is onder de menigte van bloemen met welke de vaderlandsche kunst het nieuwe Jaar verwelkomt; en dat deze prachtwerken, door de zorg der Uitgevers en den ijver hunner Redactiën, dien naam weder met eere dragen. Moge goedkeuring naar verdienste, en een ruim debiet er aan ten deel vallen!




Een vaste Burg is onze God. Evang.-Luthersche Volks-Almanak, voor het schrikkeljaar 1856. Onder Redactie van Ds. W.F. Barbiers. Derde Jaargang. Te Amsterdam, bij Allart en van der Made. f :-80; in carton geb. f 1-:; in linnen met vergulde stempels f 1-40.

Ref. kan 't den Heer barbiers niet nazeggen dat hij vóór een tweetal jaren zich verheugde in de verschijning van den ‘Lutherschen Volks-Almanak’. Zijne verschijning was hem toen veeleer een blijk van een anti-Lutherschen geest. Die geest was echt Evangelisch, en luther-zelf, indien hij er over had kunnen geraadpleegd worden, zou, naar Refs. oordeel, gezegd hebben: bij den toenemenden zin der Protestanten in Nederland voor zuivere Evangelische waarheid had dit boekje wel achterwege kunnen blijven. - Meer en meer toch wordt door de Protestanten aan luther de eer gegeven die hem toekomt, en de verschijning van den Evangelischen Volks-Almanak is een bewijs te meer, dat een Evang. Luthersche Almanak niet vereischt werd om Evangelisch licht te verspreiden. Doch hoe dit zij: het boekjen is er, en Ref. zal 't kort en onpartijdig beoordeelen.

{==46==} {>>pagina-aanduiding<<}

Het eerste stukje, in proza, is van den Eerw. sonstral, en getiteld: ‘1555 en 1855, of de eerste en dertiende zilveren krans om het hoofd (?) der Augsburgsche Geloofsbelijdenis’. Het is in twee afdeelingen eenvoudig en onderhoudend geschreven, en bevat een historischen terugblik op de overgave der Augsburgsche Confessie in 1530, en op den Augsburgschen Godsdienstvrede in 1555. Voorts wisselen proza en poëzij elkander af. Tot het eerste behoort nog: ‘Het Evang.-Luthersch Zendingshuis te Leipzig’, door l.; ‘Luther's Begrafenis’, door Mr. j. bakker korff; ‘Een woord over philip melanthon’. Een stukje dat ons den te vroeg ontslapen p.j.v. dusseau kort en eenvoudig schetst, wordt gevolgd door een dichtstukje van des overledenen hand: ‘De Pelgrim in het Bosch’ getiteld. Beide zijn den herdachten waardig. ‘Luther treedt in het klooster’, door l., dat door een plaatje wordt vergezeld; ‘luther's verklaring te Worms, 18 April 1521 (naar gelzer)’; en ten laatste: ‘Paulus en luther’, door Ds. g.h. sesbrugger. De lezer ziet hieruit dat de Almanak niet zonder reden zijnen Lutherschen naam draagt. - In poëzij vinden wij het eerst een gedicht ‘Bij het Graf van den Wel-Eerwaarden ZeerGel. Heer g.h.g. lagers, 27 December 1854, door n.n..’ Wij zouden wel gewenscht hebben hierbij ook het naamvers op denzelfden, mede aan zijn graf voorgelezen, en het gedicht van des afgestorvenen vriend den Pred. kramer te vinden: dat eene en andere zou zeker geheel hebben uitgemaakt.
Fred. wijsman, theophilus, barbiers, christiaan v.e., o.d., sesbrugger, viehoff, johannes hilman, a.j.g.s., lublink weddik, meppen, gerdes, decker zimmerman, withuys, en j. hebben ditmaal bijdragen in poëzij geleverd, waaronder de ‘Engelen-hoede’, van withuys, wat den vorm betreft, eene eerste plaats bekleedt. Ook de ‘Hiskia’, van weddik, en de ‘Zegenrijkste vond’, door meppen (de Bijbel door luther gevonden); ‘De schoolknaap’ (dat luther, zingende zijn brood bedelende, ons voorstelt); wijsman's ‘Weduwe in den tempel’, en anderen zijn hunne plaats waardig. Ook de ‘Winterbloemen’ van barbiers. ‘Één ding is noodig’, door a.j.g.s., is een gemoedelijk stukje. ‘Aan luther’, door g.h. sesbrugger, op den 31sten October, geeft een kort overzigt van 't geen wij aan luther's verschijning en werk hebben te danken. Joh. hilman heeft in zijn ‘Bijbel’ en ‘Natuur’ getoond dat hij den hoofdregel der poëzij - de schoonste denkbeelden in den edelsten vorm te hullen - niet altijd volgt. Decker zimmerman had niets te geven dan zijn ‘Vriendschapsbede en groet’; dat is wel weinig, maar toch uit een goed hart. Schimsheimer geeft ‘Eene herinnering aan maarten luther, op den Hervormingsdag, 31 October 1855’, waarin ‘den man van eenvoud en van kracht’, zoo als hij luther te regt noemt, wèlverdiende hulde wordt gebragt. Het ‘Onze Vader!’, naar luther, door barbiers;
‘Hiernamaals’, door gerdes, en ‘Beden’, door o.d., besluiten het boekje.

{==47==} {>>pagina-aanduiding<<}

Vóór het Mengelwerk vindt men, behalven 't geen men in gewone Almanakken aantreft, een Evangelisch-Lutherschen Kalender, door Ds. t.c.c. everts vervaardigd, waarin eene chronologie van gebeurtenissen, zaken en personen, die den vervaardiger nog al moeite zal hebben gekost. Voor het overige vereenigen wij ons met een wensch van den Redacteur, en hopen dat zijn leedwezen over het gemis der medewerking van sommigen, in het volgende jaar, moge vervangen worden door de blijdschap, dat alle die leden der Luthersche Gemeente wier namen op 't gebied van dicht- en letterkunde met eere worden genoemd, hier broederlijk vereenigd mogen optreden, en dat ook daardoor de inhoud met elk jaar in belangrijkheid moge winnen.
v.v.






1. Christelijke Volks-Almanak, voor 1856. Nieuwe Serie. Eerste Jaargang. Verzameld door P.A. de Génestet en C.P. Tiele. Te Amsterdam, bij P.N. van Kampen. In kl. 8vo. 160 bl. f :-60.

2. Evangelische Volks-Almanak, uitgegeven door de Evangelische Maatschappij. Jaargang 1856. Te Arnhem, bij G.W. van der Wiel. In kl. 8vo. 164 bl. f :-30.

3. Kalender voor de Protestanten in Nederland. Uitgegeven door de Vereeniging tot beoefening van de Geschiedenis der Christelijke Kerk in Nederland, onder leiding van W. Moll, Hoogleeraar te Amsterdam. Eerste Jaargang. 1856. Te Amsterdam, bij H.W. Mooy. 218 bl. f: -90.

Wij hebben daar een drietal Jaarboekjes voor ons liggen, die zeker door ons Christelijk publiek met belangstelling zijn begroet. Het eerstgenoemde draagt eenen naam die reeds gunstig onder ons is bekend geworden. De Predikant bij de Remonstrantsche Gemeente te Utrecht, de Heer j.j. van vollenhove, had als Redacteur reeds twaalf Jaargangen in het licht gezonden en mogt de voldoening smaken dat zijne zorg en moeite er aan besteed, door een groot debiet werden bekroond. Aan twee jeugdige ambtsbroeders liet hij de taak over, die hij zoo vele jaren had op zich genomen. En eene naauwkeurige lezing toont het, dat het Jaarboekje onder de nieuwe Redactie zoo al niet beter dan zijne voorgangers geworden, toch ook wat den inhoud, geest en vorm der stukken betreft, niet verloren heeft. De vroegere Redacteur bleef zijne hulp verleenen, ofschoon wij de mededeeling aangaande ‘Ouden koen’, een dronkaard die zich bekeerde en wederom viel, niet onder de beste tellen, die wij ons van zijne hand zagen geschonken. Een ongenoemde gaf ‘Twee Arbeiders in den Wijngaard, eene Schets uit het herderlijk leven’, waaraan wij geene verdienste kunnen ontzeggen, al meenen wij dat voor het Christelijke volk vruchtbaarder onderwerpen kunnen behandeld worden dan dit, waarin een verdienstelijk Dorps-
{==48==} {>>pagina-aanduiding<<}
predikant, die zijn leven stelt voor zijne schapen, zoo hoog verheven wordt boven den gevierden ambtsbroeder in eene stad, die, bij veel meerder roem, veel minder studie, trouw, ijver en werkzaamheid ten toon spreidt. Zoo zijn er zeker, maar wat zal het erkennen hiervan door het Christelijke volk den vromen Dorpsleeraar baten, die toch in zijnen trouwen arbeid en in de liefde der Gemeente en in 't geloof aan zijnen Zender veel hoogere voldoening heeft dan menschenroem hem geven kan? Of zal het der stads-gemeente misschien nuttig zijn, geleid te worden tot de gedachte dat die Leeraar, die grooter opgang maakt door zijne redenen,
die haar stichten, misschien bij nadere kennismaking een ijdel en wereldsch mensch zal zijn? De Heer pierson schreef een klein vertoogje, getiteld ‘Piëtisme en Piëteit,’ waarin hij het eerste eenigzins in bescherming neemt door aan 't woord eene beteekenis te geven die het, met het oog op de gewone beduidenis van den uitgang isme, niet heeft. Er zijn echter fijne opmerkingen in, die men met genoegen leest, even als de ‘Weg des heils voor 't Vaderland’, door de vries van heyst. Het beste stuk is zeker hansje en leentje, uit het Dagboek van een Burgerwijsgeer’, door thrasybulus; dat naar het Fransch is bewerkt, maar zoo gemakkelijk en los, zoo verhollandscht, dat de lezer het voor een oorspronkelijk kunststuk zou houden. Aan verzen ontbreekt het ook hier niet. Het schijnt dat het volk, waarvoor de Almanak is bestemd, op berijmde bijdragen prijs stelt. De vorige Jaargangen waren er onzes inziens te ruim mede bedeeld. Mogen de hier aangebodene geene aanspraak maken op hooge dichterlijke waarde, - er is niet één vers in, dat het boeksken ontsiert. Zulks liet zich trouwens van den smaak van den eerstgenoemden der Redacteuren verwachten. Zoo hij zelf dezen Jaargang wat milder met echte poëzij van eigen hand beschonken had, zou hij nog meer dan nu den dank der lezers hebben verworven. Wij hopen dat een volgende Jaargang niet minder dan deze de blijken drage van den toeleg der nieuwe Redactie om den ‘Christelijken Volks-Almanak’ te doen blijven, wat hij onder eene vroegere was.

No. 2 is de ‘Evangelische Volks-Almanak’, die zijn nuttig bestaan te danken heeft aan den wensch der Evangelische Maatschappij, om een Jaarboekje te leveren dat algemeen bevorderlijk kan wezen aan de verspreiding van het Evangelie, 't welk, wel door menschen verduisterd, maar door Gods geest gehandhaafd, eene kracht Gods is tot zaligheid voor een iegelijk die gelooft. Dit boekje zou vooral wijzen op den strijd en het lijden voor de handhaving des Evangelies, en de verbreiding van zijn zegen over Rome's kinderen. Uitgegeven met dat doel, verzekerd van een buitengewoon debiet, kon deze Almanak voor weinig geld verkrijgbaar worden gesteld, en bij het zien van 't boekje zal gewis ieder met ons verwonderd zijn over den ongehoord geringen prijs. Voor het publiek 30 cents, voor de Leden der Evang. Maatschappij slechts

{==49==} {>>pagina-aanduiding<<}
15 cents. Behalven de Kalender, die met de uiterste zorg is bewerkt, en ander Voorwerk dat in een Almanak te huis behoort, vinden wij hier op beknopte duidelijke wijze de Geschiedenis van de voorname Protestantsche Genootschappen ons medegedeeld; zoodat èn Protestant èn Roomschgezinde, hier in een kort overzigt, zoo als nog nergens elders, met den aard, het streven, en den geest dier onderscheidene, zoo veel besprokene, dikwijls nog niet genoeg bekende Maatschappijen wordt bekend gemaakt. Maar behalven dit vinden wij, onder de onderscheiden rubrieken: ‘Evangelisatie onder R.K.; Voorloopers der Hervorming; Historische Schetsen uit het tijdvak der Hervorming; Belangrijke verschijnsels op het gebied der R. en Prot. Kerk; Opmerkingen en Wenken ter bevordering der Evangelisatie; Poëzij, en Snippers - eenen zeer rijken Inhoud. Is dit wel vreemd waar mannen als Prof. hofstede de groot, Prof. ter haar, Dr. l.s.p. meyboom, Dr. a.w. van campen, Dr. s.k. thoden van velzen, w.p.r. bouman, d. pijzel, j.h. de ridder, Dr. bennink janssonius, warnsinck, meppen en a.l. lesturgeon als medewerkers optreden! Wij behoeven niet eene nadere opgave te doen van de verschillende stukken die hier voorkomen. Het boekjen is reeds in duizende handen en zal gewis meer dan vele andere Almanakken strekken tot vermeerdering van kennis en van ingenomenheid met het Protestantisme. Bij dit alles heerscht er een echt Christelijke geest in, die gaarne openlijk het goede in de Roomsche Kerk, ook van onze dagen, wil erkennen; zoodat door den bezadigden Roomschgezinde de Evang. Volks-Almanak niet zal gesteld worden onder de geschriften en bladen die in ons Vaderland onrust en verdeeldheid zaaijen.

No. 3. Het derde Jaarboekje dat wij hebben aan te kondigen is óók het werk van eene Vereeniging, grooter dan die den eersten, kleiner dan die den tweeden der genoemde Almanakken heeft uitgegeven. Deze Vereeniging, die den Kalender voor de Protestanten in Nederland uitgaf, bestaat uit eenige meer gevorderde studenten des Athenaeums en der verschillende Theologische scholen te Amsterdam, die, onder de leiding van hun begaafden Leermeester, Prof. moll, de Vaderlandsche Kerkgeschiedenis met buitengewonen lust en ijver beocfenen. De voor ons liggende bundel is mede eenigermate eene navolging van den Evangelischen Kalender die door den Berlijnschen Hoogleeraar piper wordt uitgegeven. - De poging om aan de Protestanten in Nederland een Kalender te geven, die aan iederen dag des jaars eene nuttige herinnering verbindt van gewigtige personen of gebeurtenissen, verdient lof. Wij zien hier eene reeks van drie-honderd-vijf-en-zestig namen opgegeven, die getuigen van de naauwgezette zorg der bewerkers, en hoogst geschikt is om de kennis der Algemeene en Vaderlandsche Kerkelijke Geschiedenis bij de Gemeente te bevorderen; vooral daar van al de genoemde mannen eene korte levensbeschrijving wordt beloofd en gegeven. Wij

{==50==} {>>pagina-aanduiding<<}
vinden in de opgave blijken van zelfstandigheid en oorspronkelijkheid. Terwijl de Kalender in den Evang. Volks-Almanak naar dien van Prof. piper is zamengesteld, zijn de Studenten onder de leiding van Prof. moll uitgegaan van het doel om de namen te leveren van hen die voor de Geschiedenis der Christelijke Kerk in het algemeen, en voor die der Christelijke Kerk in Nederland in het bijzonder, belangrijk zijn in leer, leven of sterven. Onzes inziens verdient deze Kalender de voorkeur boven die welke wij in andere Jaarboekjes aantreffen. Wij wenschen daarom dat algemeen in de verschillende Protestantsche Volks-Almanakken, als daar zijn: de ‘Woorden uit den Bijbel, Christelijke, Evangelische, Protestantsche, Luthersche Volks-Almanakken’, enz., de Kalender van Prof. moll in het vervolg worde opgenomen. Den verschillende Redacteurs geven wij dit in ernstige overweging. Op zulk eene wijze zou de geheele Evangelische Kerk in ons Vaderland in het bezit niet slechts kunnen geraken van één Kalender - dat wij reeds als een teeken van al naauwere vereeniging en als een geschikt middel om deze te bevorderen wenschelijk achten - maar te gelijk zoude het doel van zulk een Kalender ook worden bereikt door de bijgevoegde korte levensschetsen. Heeft men nog niets anders dan een naam van den een of ander voortreffelijken belijder opgenomen, het volk heeft hieraan weinig, zoo het niet tevens op geschikte wijze den toegang tot de kennis van hun leven zich gemakkelijk ziet gemaakt. De hier medegedeelde Levensgeschiedenissen van een achttal voortreffelijke mannen zijn ons ten waarborg, dat de stellers geschikt zijn tot de taak die zij op zich namen. Wij stellen in dit gedeelte het hoogste belang. De overige stukken, onder den titel: ‘Kerkelijke Ondheidkunde en Stichtelijke Litteratuur van het voorgeslacht’, mogen hun belang hebben, - voor dat gedeelte des volks waarvoor wij de
Levensbeschrijvingen bestemd achten, heeft het minder aantrekkelijkheid. In de plaats daarvan zouden wij het getal der Levensschetsen liever vermeerderd zien. Gaat het toch op deze wijze voort, behelst iedere Jaargang slechts acht, dan zullen er zes-en-veertig jaren moeten verloopen eer de drie-honderd-vijf-en-zestig geloofshelden zullen beschreven zijn. En dat is waarlijk toch wat al te veel van het geduld gevergd. Ook de plaatjes, behoorende bij de rubriek Kerkelijke Oudheidkunde, die den prijs van het boekje natuurlijk verhoogen, zouden kunnen wegvallen; naar wij meenen, niet tot nadeel van de zaak die de Kalender in de eerste plaats beoogt.

Almanak voor Hollandsche Blijgeestigen voor het Schrikkeljaar 1856. Nieuwe Serie. Tiende Jaargang. Met platen. Schoonhoven, S.E. van Nooten. 1855. In 12mo. bl. 196. f :-60.

Deze Almanak schijnt nog al in den smaak van ons Hollandsch publiek te vallen. Wat vreemdelingen ook mogen zeggen van het stijve en ernstige der Nederlanders, - de

{==51==} {>>pagina-aanduiding<<}
bundeltjes die ten titel voeren: ‘Luimige poëzij’ kunnen steeds boven ernstige gedichten op debiet rekenen. De grappige Redenaars en Dichters op onze Nutsvergaderingen worden met daverend applaudissement aangehoord. Wij merken bij het doorbladeren dat wij thans in het bezit zijn van een groot getal blijgeestige poëten, die aan deze behoefte van ons volk weten te voldoen. Voor zoo ver zij niet den kieschen smaak beleedigen, willen wij van hunne bijdragen geen kwaad spreken. De Hollandsche blijgeestigen zullen, hopen wij, steeds afkeerig zijn van stukken waarin zij zijdelingsche of regtstreeksche aanvallen op Godsdienst en Zedelijkheid aantreffen. Dat er uit meer dan een zoogenaamd blijgeestig dichtstuk ons een Hoogduitsche geest tegenkomt, behoeft ons niet te verwonderen. Wat bij onze naburen vóór vele jaren stof tot lagchen gaf, en daar nu reeds is vergeten, kan misschien nu nog Hollandsche blijgeestigen amuseren. En daarom, wie in vroegere jaren dezen Almanak tot zijne aangename uitspanningslectuur koos, koope en leze ook dezen Jaargang. Wij gelooven te mogen verzekeren, dat hij bij geen vroegeren achterstaat.

Geldersche Volks-Almanak, voor het jaar 1856. 22ste Jaargang. Te Arnhem, bij Is. An. Nijhoff en Zoon. 1856. In 12mo. 232 bl. f :-90.

Zonder nu voor of tegen onze Provinciale Volks-Almanakken het harnas aan te trekken, verklaren wij dat de verschijning van den Gelderschen ons gewoonlijk zeer welkom was. En dat anderen met ons dat gevoelen deelden, kan hieruit blijken, dat het oudste dier gewestelijke Jaarboekjes de meesten die in dat genre verschenen zijn, overleeft. Er is kost in voor allerlei monden. Wanneer breedvoerige oudheidkundige verhandelingen, zoo als elders, den volke tot lectuur worden aangeboden, verwonderen wij ons niet dat deze ongelezen blijven. Maar wanneer iemand als nijhoff den blik vestigt op de marktplaats en het St. Walburgsplein te Arnhem, zoo als hij het hier doet, dan begrijpen wij dat niet alleen de bewoner, maar ook de bezoeker dier stad en harer bekoorlijke omstreken, gaarne met hem wandelt en luistert naar hetgeen hij van die markt met hare openbare gebouwen uit vroegere dagen heeft mede te deelen. Zoo heeft de Heer g. haasloop werner zijne wandelingen en omzwervingen door de Gemeente Epe hier ook medegedeeld, in eenen vorm die den lezer zal boeijen. Op zulke stukjes neemt men al ligt deze en gene legende in rijm of onrijm, zoo als er reeds honderden zijn, toe. De liefhebberij voor dat genre schijnt echter meer bij sommigen onzer Auteurs te bestaan, dan bij het publiek, dat die verhalen, welke met de liefde van ridders en jonkvrouwen en nonnekijns beginnen, en met moord en doodslag eindigen, nog al vervelend vindt. Dat publiek heeft meer smaak

{==52==} {>>pagina-aanduiding<<}
in bijdragen zoo als het van den geestigen ouden Heer smits gewoon is te ontvangen, en zal in zijne Satire op de ook in dorpen doordringende valsche beschaving, onder den titel: ‘Een gelukkig dorpje’, maar al te veel waarheid ontdekken. Aangenamer dan op die zoo donkere zijde te zien, is het ons op lichtzijden in het Geldersche volksleven te staren. Zulk eene lichtzijde wordt ons door den Heer j.j. cremer te aanschouwen gegeven, waar hij in ‘Deine-meu’ ons eene eenvoudige boerin schetst, die, vreemd van kwezelarij en uiterlijk vertoon, rijk is in werken van waarachtige liefde. Dit stukje, dat voor het grootste gedeelte in den Betuwschen tongval is geschreven, onderscheidt zich door losheid en natuurlijk gevoel, die grond geven om van den jeugdigen Schrijver, indien hij in dit genre zich wil oefenen, in het vervolg veel goeds te verwachten. ‘Vrijheid en Verdrukking’, eene schets uit het Graafschap, van arnold de V, dat, deels in het daar gesproken dialect is geschreven, is noch wat vorm, noch wat inhoud betreft, met de novelle van cremer te vergelijken. Intusschen verdient ook dit stuk, zoowel als ‘En redenoasie oaver de belastink op 't gemoal’ (Hoogveluwsche tongval), waarin over de algemeene bedilzucht onzes tijds op niet ongeestige wijze wordt geklaagd, en, eene belasting op dat gemaal als een probaat middel wordt voorgesteld, waarvan in een gepast voorbeeld uit vroeger tijd de kracht wordt bewezen. Zij die belang stellen in onze Nederduitsche taal, zullen dergelijke stukjes, waartoe ook ‘Schepen Herman’ behoort, met genoegen lezen. En van die zijde zijn Provinciale Volks-Almanakken, waarin dergelijke proeven voorkomen, zeker niet te verwerpen.
Wat voor 't overige de verzen betreft die hier voorkomen - deze behooren tot het zwakste gedeelte van den Gelderschen Volks-Almanak, maar hoe het mogelijk is dat zoutelooze rijmen als die van t.c.s. hier eene plaats kunnen vinden, bekennen wij niet te begrijpen.




De Opvoedkunde der lagere School, in Aphorismen; door L. Kellner. Naar de vierde Hoogduitsche Uitgave, door H. Prange. Opgedragen aan Schoolopzieners, Opvoeders en Ouders. Te Groningen, bij J.B. Wolters. 1854. In kl. Svo. VIII en 156 bl. f :-90.

De meesten dezer Aphorismen dragen het kenmerk van bekendheid met hetgeen er op de scholen voorvalt, en zijn grondig gedacht, en duidelijk en goed voorgedragen. Slechts enkelen er van behooren op de Nederlandsche scholen niet te huis, en maar weinigen zouden wij afkeuren. In 't algemeen gelooven wij dáárom dat de Heer prange een nuttig werkje vertaald heeft. Moge 't bij velen den lust opwekken, om ernstig na te denken over wat voor datgene de opvoeding van het opkomend geslacht belangrijk en noodzakelijk is.


{==53==} {>>pagina-aanduiding<<}

Boekbeschouwing.

Werken van het Haagsche Genootschap tot Verdediging van de Christelijke Godsdienst. Vierde reeks. Eerste Deel, bevattende: Geschichte der Presbyterial- und Synodal-verfassung seit der Reformation; von G.V. Lechler, Phil. Dr., und Dekan zu Knittlingen. Te Leiden, bij D. Noothoven van Goor. 1854. In gr. 8vo. 297 bl. f 2-90.

Ofschoon de Kerkhervorming der zestiende eeuw is uitgegaan van de regtvaardiging des zondaars voor God uit vrije genade, als materiëel-, en van het vrije onderzoek des Goddelijken Woords, als formeel beginsel, is het nogtans eene eenzijdige en onvolledige voorstelling van hare weldadige strekking, wanneer men haar alleen of hoofdzakelijk voorstelt als een zuiverings-proces, gerigt tegen leerstellingen welke buiten of tegen den Bijbel in de Christelijke Kerk waren ingeslopen. 't Was de Hiërarchie, in haren ganschen omvang en in al hare gevolgen, die door de Hervorming werd aangetast, en naar ons inzien zou dit oogpunt in de Protestantsche Kerk minder zijn voorbijgezien, indien men de misvatting niet hadde begaan van door eeuwfeesten en gedenkdagen haar aanvangspunt te tellen van het aanplakken der 95 stellingen door luther op den 31sten October 1517. Zij dagteekent, naar wij meenen, eigenlijk van den 10den December 1520, den dag waarop de groote Kerkhervormer, door het verbranden der Pauselijke veroordeelings-bul, aan den zich noemenden Stedehouder van christus de gehoorzaamheid opzeide, en daardoor het beginsel uitsprak: dat de Hiërarchie geen gezag heeft over de Kerk. Het protest der Hervorming, ingediend niet tegen de leerstellingen als zoodanig, maar tegen de magt die zich het bepalen der Evangelie-waarheid had aangematigd, had dus het eigenaardig gevolg, dat aan de Gemeente werd teruggegeven wat haar door het Hiërarchisch beginsel was ontnomen; en had de Heer met diepe wijsheid den vorm van bestuur in Zijne Gemeente onbepaald en aan de behoefte van tijden en menschen overgelaten, 't lag in den aard der zaak, deels dat men

{==54==} {>>pagina-aanduiding<<}
zich vormde naar 't geen als de oorspronkelijke vorm der Apostolische Kerk werd aangemerkt, deels dat het bestaan en de ontwikkeling van denkbeelden ten opzigte van het staatkundige en burgerlijke leven grooten invloed hadden op de vroegere en latere inrigting van het Kerkbestuur in de Protestantsche Kerken. Aan het eene en het andere, maar ook ten deele aan den gang der Hervorming zelve, heeft het zoogenaamde Presbyteriaansche stelsel zijn oorsprong en zijne ontwikkeling te danken: een stelsel, dat vooral in de Hervormde Kerk is aangenomen; terwijl de Luthersche van den aanvang af het Consistoriale huldigde. Terwijl het laatste de besturing der Kerk te naauw en te onmiddellijk aan de leeraarsbediening verbindt, draagt het eerste dat bestuur over de Gemeenten afzonderlijk, en over de Kerk als concreet geheel, ook voor een belangrijk deel op aan eenigen van hare voornaamste en beste leden, onder den naam van Ouderlingen. De Nederlandsche Hervormde Kerk, verrezen in een land dat de bakermat en vroeger en later de toevlugt vaak der vrijheid was, strekte de toepassing van dit beginsel in hare oudste Kerk-orden vrij verre uit; doch toen de val der Nederlandsche Republiek dien van hare Staatskerk onvermijdelijk met zich bragt, lag het in den aard der zaak, dat het oprigten eener Constitutionele Monarchie ook invloed uitoefende op de beginselen en het wezen der Kerk-orde die in 1816 werd ingevoerd. Bij deze werd wel het Presbyteriaal-stelsel niet afgeschaft; zelfs ten aanzien van de afzonderlijke Gemeenten - in de Kerkeraden - in den vroegeren omvang gehandhaafd; maar in het bestuur over meer Gemeenten te zamen - in de Classikale en Provinciale Besturen - alsmede in dat over al de Gemeenten als één geheel - de Synode - kwam, naar de uitdrukking van eenen schranderen Beoordeelaar van ons Kerkregt (*), ‘eene treurige
reliquie van het Oude, op alle Kerkelijke vergaderingen wel vertegenwoordigde en ijverig medewerkende Ouderlingschap’. Eene menigte, hier niet te vermelden omstandigheden droegen er toe bij, om deze inrigting, zoo niet onbesproken, dan althans onaangetast te laten; een voorstel ter Synode, door een der leden, van heusden, Predikant te Hilvarenbeek, ingediend, gaf aanleiding tot

{==55==} {>>pagina-aanduiding<<}
eene afwijzende beschikking, tot welke de Hooge Kerkvergadering geleid - althans geraden - was door een zeer scherpzinnig, maar ook zeer scherp, eenigzins spotachtig rapport van een der adviserende leden, den Hoogleeraar heringa. Alzoo bleef de zaak eenige jaren rusten. Intusschen bleek de Kerkorde van 1816 wijzigingen te behoeven, zou zij in overeenstemming worden gebragt met de ontwikkeling der Kerk en de behoeften des tijds. Voorbereidende maatregelen waren daartoe genomen, toen de schok der gebeurtenissen van 1848 zich ook in het Kerkelijke deed gevoelen, en de betrekking van den Staat tot de Nederlandsche Hervormde Kerk dermate werd gewijzigd, dat daaruit voor de laatste onderscheidene belangrijke veranderingen noodwendig voortvloeiden. De demokratische begrippen, door de staatkundige verschijnselen van het laatstgenoemde jaar op nieuw in het leven geroepen, schenen ook eene andere zamenstelling van de vergaderingen van Kerkelijk bestuur, en daarmede van de verhouding tusschen het aantal Predikanten en Ouderlingen in deze, te vorderen, en het Presbyteriaal stelsel trad meer op den voorgrond, echter niet in die mate als voldaan zou hebben aan de wenschen van hen die - misschien uitgaande, althans ten deele, van het verkeerde begrip als stonden de Predikanten buiten, zoo niet tegenover ‘de Gemeente’ - het aantal Ouderlingen in alle bestuurs-collegiën aan dat der eersten wilden hebben gelijk gesteld.
Wij moesten dit een en ander vlugtig herinneren, omdat van uit de verschillende denkbeelden ten opzigte van dit gewigtig beginsel in het Kerkbestuur de vraag moet worden beoordeeld, door het Haagsche Genootschap uitgeschreven in October 1851, kort nadat de Synode der Nederlandsche Hervormde Kerk een nieuw Algemeen Reglement voor haar bestuur had vastgesteld en, ingevolge het toen vigerende, aan Z.M. den Koning ter sanctie aangeboden. Die vraag luidde aldus: ‘Een historisch onderzoek naar den aard en den oorsprong van het Presbyteriale stelsel in de Hervormde Kerk; naar de uitbreiding, beperking, of wijziging, daaraan in de verschillende landen te beurt gevallen; en naar den invloed, welken het ten onzen tijde in de Protestantsche Kerken heeft.’
Indien men niet vraagt, in hoe ver het uitschrijven van deze prijsstof op den weg ligge van een Genootschap ‘ter

{==56==} {>>pagina-aanduiding<<}
Verdediging van de Christelijke Godsdienst’ - kan niemand aan deze vraag den lof onthouden van hooge belangrijkheid, tijdigheid en gepastheid. De zaak hield de aandacht bezig van allen die opzettelijk hun werk maakten van de beoefening van het Kerkregt; ook anderen, min diep doorgedrongen in de beschouwing van het onderwerp, spraken en schreven er over. 't Scheen dus eer te verwachten dat het Genootschap een afkeurend oordeel over eenige onvoldoende opstellen zou hebben uit te spreken, dan - gelijk het geval bleek te zijn - slechts één antwoord ontvangen. Het kwam uit Duitschland, en beantwoordde, volgens het oordeel van Bestuurders, de vraag niet regtstreeks, maar verwierf toch den uitgeloofden prijs, ‘als bevattende eene belangrijke geschiedenis van het Presbyteriale stelsel in de Protestantsche Kerk, zoo als die nog nergens voorkomt; en bovendien daartoe kunnende leiden, om dat stelsel in Nederland en andere gewesten, tot welke de Schrijver met zijn onderzoek is doorgedrongen, opzettelijk na te gaan’. 't Is die Verhandeling welke voor ons ligt, en de vierde volgreeks der Werken van het Genootschap opent.
De aangehaalde uitspraak doet vrij duidelijk de waarde van het stuk uitkomen, en geeft eenigermate wenken aangaande zijne gebreken. Ook wij achten het een zeer belangrijk historisch overzigt, dat van uitgebreide studie getuigt; maar houden 't er tevens voor, dat het noch volledig is als zoodanig, noch ook een eigenlijk antwoord op de vraag. Een breedvoerig verslag van de zaakrijke Verhandeling wordt door onze beschikbare ruimte niet toegelaten; doch, bij de ontwaakte belangstelling in het Kerkelijke leven en bij de aandacht, waarmede de strijd der partijen in de Nederlandsche Hervormde Kerk, ook op dit veld, wordt gadegeslagen, meenen we toch iets meer er van te mogen zeggen dan een eenvoudig woord van aankondiging.
De Schrijver verdeelt zijn onderzoek in vier deelen. In het eerste beschouwt hij het Presbyteriale stelsel in zijne eerste vestiging, beginnende met den aanvang der Hervorming, tot het jaar 1541, toen calvijn zijn ontwerp eener Kerk-orde aan den grooten Raad van Genève indiende, die het met eenige wijzigingen aannam. Hij vestigt daartoe de aandacht zoo wel op de grondstellingen van luther en de overige Saksische Hervormers, als op de Kerk-orden van brenz, lambert,

{==57==} {>>pagina-aanduiding<<}
zwingli, oecolampadius en capito, doch vooral en afzonderlijk op calvijn, den eigenlijken stichter der Hervormde Kerk, en diens reeds genoemde artikelen; besluitende met aanwijzing van de algemeene kenmerken die het zich vormende stelsel in dat tijdperk droeg. - Het tweede gedeelte beschouwt het stelsel in zijne ontwikkeling, ook tot een Synodaal stelsel, d.i. in opklimming van het bestuur over de afzonderlijke Gemeenten tot een dat de gezamenlijke, bij elkander behoorende Kerken omvatte. Uitgaande van Genève en van hetgeen farel in Neuenburg en viret in het Waadland hebben gepoogd tot stand te brengen, wendt hij den blik naar à lasco en de Moedergemeente te Londen, voorts naar Frankrijk, Schotland, Engeland, de Rijnlanden, Nederland, Polen, Bohemen en Hongarijë. Dit tijdvak eindigt met het einde der XVIe eeuw, toen de Hervorming, of liever de Hervormde Kerk zich had gevestigd en in den vorm van haar bestuur een algemeen karakter aangenomen. - Het derde boek schetst de lotgevallen van het Presbyteriale en Synodale stelsel in de twee volgende eeuwen, zoo in Zwitserland en Frankrijk, als in Engeland, Schotland, Ierland, Noord-Amerika, de Nederlanden, Duitschland, Polen en bij de Waldenzen; - terwijl het vierde aanvangt met de eerste Fransche omwenteling en doorloopt tot onzen tijd. De schok, van Frankrijk uitgegaan, geeft aan dat land hier de eerste plaats; vervolgens herinnert de Schrijver de verschijnselen in Groot-Brittannië en Ierland, waarbij de vestiging der ‘vrije Schotsche Kerk’ en de jongste bewegingen in de Anglikaansche Kerk in aanmerking komen; Noord-Amerika; de Nederlanden, zoo met de Kerk-orde van 1816 als met die van 1851; en, eindelijk, Duitschland en Zwitserland.
Veel belangrijks behelst dit overzigt; het geheel is - wij zeggen dat de Bestuurders van het Haagsche Genootschap na - eene belangrijke geschiedenis van het Presbyteriale stelsel in de Protestantsche Kerk, zoo als die nog nergens voorkomt. 't Is waar, de Schrijver heeft niet overal de bronnen zelve geraadpleegd, en de grondstof tot zijne voorstelling ten aanzien van sommige landen meer geput uit de Schrijvers over het Kerkregt en de Kerkgeschiedenis, dan uit oorspronkelijke stukken. Maar 't is evenzeer waar, dat de laatste niet algemeen toegankelijk zijn, en dat het van éénen navorscher in redelijkheid niet te vorderen is, dat hij zijn onderzoek overal

{==58==} {>>pagina-aanduiding<<}
tot de eigenlijke bronnen - Kerk-ordeningen, bepalingen, acta van vergaderingen - hebbe kunnen of moeten uitstrekken. Met dat al heeft hij zulks te weinig gedaan. Zoo wij slechts in oogenschouw nemen wat hij over ons Vaderland schrijft, dan vinden we brandt's Historie der Reformatie, de Geschiedenis der Nederlandsche Hervormde Kerk van ypey en dermout, het Archief van kist en royaards, enz. aangehaald. Wij zijn de laatsten om iets af te dingen op de juistheid van 't geen lechler daar heeft gevonden; maar de tekst der verschillende Kerk-orden zelf kon hem voor ver het grootste gedeelte bekend zijn, zoo hij de moeite hadde genomen om met deze bronnen zich bekend te maken; en 't vermoeden wordt gewekt van misvattingen waar de bronnen ons niet ter hand zijn, wanneer men hem op zoodanige betrapt waar zij binnen ons bereik waren. 't Is hier de plaats niet om zulks met de stukken in de hand in bijzonderheden aan te wijzen; genoeg zij het te zeggen, dat lechler niet eens ons nieuwe Kerkelijke Algemeen Reglement goed heeft gekend; anders hadde hij niet geschreven: ‘In jeder Provinz besteht eine Provinzialbehörde (Provinciaal Kerkbestuur) von so vielen Predigern, als die Kirchenprovinz Klassen zählt, wozu noch ein Prediger kommt als Schriftführer, überdies aus einem Aeltesten auf zwey’ (bl. 265). Art. 48 van het Alg. Regl. voor de Herv. Kerk in Nederland bepaalt: ‘Elke classe benoemt daartoe (tot het Provinciaal Kerkbestuur) een predikant uit haar midden, en, wanneer het Provinciaal Kerkbestuur zulks verlangt, bij beurtwisseling nog één daarboven uit het Provinciaal
ressort’; terwijl Art. 49 zegt: ‘den Secretaris kunnen zij (de leden van het Provinciaal Kerkbestuur) uit de predikanten in hun midden kiezen, of ook daar buiten; maar in het laatste geval heeft hij slechts eene adviserende stem’. Een Provinciaal Kerkbestuur kan dus even zoo vele leden predikanten tellen als zijn ressort classen heeft, maar ook één meer, en van dezen behoeft niet een met het secretariaat belast te zijn: de secretaris kan ook buiten de leden gekozen worden, hoewel hij in dit geval geen stemhebbend lid is.
Doch hoe lezenswaardig de Verhandeling van Dr. lechler ook zij als historisch overzigt - eene beantwoording der vraag is zij niet, want zij neemt alleen haar eerste en tweede lid in oogenschouw, maar gaat haar derde: ‘den invloed, welken het Presbyteriale stelsel te onzen tijde in de Protestantsche Kerken

{==59==} {>>pagina-aanduiding<<}
heeft’, geheel en al voorbij. 't Was duidelijk 's Genootschaps bedoeling, niet: het oordeel van den Schrijver van het antwoord te vernemen over de vereischte toepassing van het Presbyteriale stelsel in de Hervormde Kerk - want het begreep dat die toepassing niet voor alle gedeelten der Hervormde Kerk dezelfde kon zijn. Maar klaarblijkelijk wilde men de uitspraak der geschiedenis raadplegen over de vraag: wat het stelsel heeft bijgedragen tot de ontwikkeling der Protestantsche Kerken op haar tegenwoordig standpunt; van hoedanigen aard die werking is geweest en nog is; in hoe ver de Protestantsche Kerken te onzen tijde zijn wat zij zijn, ten gevolge van het Presbyteriale stelsel, zoo als het, in de Hervormde Kerk geboren, later is uitgebreid, beperkt of gewijzigd? Daarvan komen in de Verhandeling wel hier en daar wenken voor, maar de historisch-pragmatische ontwikkeling, als een sluitend geheel, ontbreekt. Dit onderwerp met vrijen blik uit de geschiedenis in het licht te stellen, en alzoo tot onbevangen beoordeeling van het stelsel zelf in zijn aard en zijne werking te leiden, blijft dus nog altijd aan het onderzoek der beoefenaars van het Kerkregt aanbevolen. Lechler's Verhandeling bevat daartoe eene uitstekende verzameling van bouwstoffen, hoewel nog vele andere moeten worden onderzocht door hem die zich de hoogst belangrijke taak oplegt, om de zaak bepaald met betrekking tot de Nederlandsche Hervormde Kerk in het licht te stellen.
Ω.




De Huiskerk. Een Handboek voor Christelijke Familiën, tot huiselijke Godsdienst-oefening op elken dag van het jaar, door Fr. Arndt, Predikant te Berlijn. Naar de vijfde uitgave, vrij vertaald door S. van Dissel, Rustend Predikant, te Leiden. Te Leiden, bij D. Noothoven van Goor. 1854. In gr. 8vo. 374 bl. f 3-60.

Het is te betreuren dat de zegenrijke gewoonte onzer voorvaderen om in de huisgezinnen met gemeenschappelijk gebed en Godsdienstige overdenkingen den dag te beginnen, bij zoo velen in onbruik' is geraakt. Niet alleen toch is zoodanige morgen-Godsdienst-oefening pligtmatig voor den Christen, maar zij oefent ook eenen heilzamen invloed uit op de gemoed-
{==60==} {>>pagina-aanduiding<<}
stemming gedurende den ganschen dag. Zij geeft lust tot den dagelijkschen arbeid, sterkte in verzoeking en lijden, en wekt met nadruk op, om met elken dag winste te doen voor de eeuwigheid.
Vraagt men ons: van welk boek men zich daartoe bij voorkeur bedienen moet? wij antwoorden onvoorwaardelijk: van den Bijbel. Niet om dien werktuigelijk van Genesis tot de Openbaring achtereenvolgend te lezen, maar om hem met verstand te gebruiken, en afdeelingen er uit te kiezen die het gemakkelijkst te begrijpen zijn en het meest kunnen stichten. Dat daartoe in de eerste plaats de Evangeliën en de Handelingen der Apostelen behooren, behoeven wij wel niet te herinneren. - Intusschen kunnen zij die om de eene of andere reden voor korter of langer iets anders wenschen te lezen, zich ook met vrucht van Godsdienstige dagboeken bedienen, zoo als er ook vele zijn die daarvoor alle aanbeveling waardig zijn. Maar aanbeveling boven vele verdient de voor ons liggende Huiskerk, die, naar aanleiding van eenig Bijbelwoord, voor elken dag des jaars een kort Godsdienstig vertoog behelst. Dr. arndt werpt een diepen blik in het maatschappelijk leven en menschelijk hart. De vrome Geleerde vlecht daarenboven in die overdenkingen gulden spreuken en opmerkingen van uitnemende en beroemde Christenen van vroegeren en lateren tijd, als: hiëronymus, augustinus, thomas à kempis, luther, fénélon, newton, en anderen. - Met de meeste vrijmoedigheid bevelen wij dit echt Christelijk Handboek aan, inzonderheid om door en voor meer ontwikkelden gelezen te worden, daar wij het over het algemeen voor kinderen en dienstboden niet eenvoudig genoeg rekenen. - De toevoeging van het ‘Gebed des Heeren, de Twaalf Artikelen des Geloofs, de Wet’, en morgengebeden voor elken dag der week, kan niet anders dan goed en aangenaam zijn. Bij die gebeden hadden echter zeer gepast nog eenige voor de Christelijke feesten en andere gedenkdagen gevoegd kunnen worden.
De vrije vertaling is den werkzamen van dissel goed gelukt, en toch is er eene Duitsche tint nog oneigenaardig in den Hollandschen tekst overgebleven.
Druk en vignet zijn goed; de prijs is buitengemeen laag.






{==61==} {>>pagina-aanduiding<<}

Leerrede ter nagedachtenis van den Hoogleeraar Matthijs Siegenbeek, uitgesproken door Christiaan Sepp, Predikant bij de Doopsgezinde Gemeente te Leyden. Uitgegeven geheel ten voordeele eener op te rigten Bewaarschool voor arme en havelooze Kinderen. Te Leyden, bij P.H. van den Heuvell. 1855. In gr. 8vo. 24 bl. f :-30.

Eene openlijke hulde mogt den ontslapen Hoogleeraar matthijs siegenbeek wel gebragt worden in de stad waar hij eene lange reeks van jaren zoo waardiglijk het Hoogleeraarambt bekleed heeft; in het midden der kleine Gemeente welke het eene eere mogt rekenen dien Godsdienstigen Geleerde onder hare leden te tellen; en van den leerstoel van welken hij ontelbare malen en steeds met zoo groote opgewektheid het Evangelie verkondigd heeft. Die wèl verdiende hulde is hem dan ook gebragt door den geleerden sepp in de voor ons liggende leerrede. Zij heeft tot tekst: Joh. xv: 8: ‘Hierin is mijn Vader verheerlijkt, dat gij veel vrucht draagt, en gij zult mijne Discipelen zijn’. Naar aanleiding dier uitspraak des Heeren, schetst de Leeraar eerst het beeld van den waren discipel, en wijst daarna de gronden aan waarom deze eene eere des Vaders is. Het is een kort en eenvoudig, maar helder en regt Evangelisch woord. Eene bijzondere verdienste van deze leerrede is de wijze waarop van den waardigen overledene wordt gesproken. Immers, hoe diep de hoogachting ook zij, die Ds. sepp voor den geleerden siegenbeek gevoelt, hoe naauw de vriendschapsband ook wezen moge, die ZEerw. aan den achtenswaardigen zoon des Hoogleeraars verbindt - de lof den overledene geschonken, is niet overdreven, maar eer te gering, dan te groot. Die gematigdheid in lof aan den overledene is hier eene voortreffelijkheid, die te veel in lijkredenen gemist wordt. - Niet alleen hoogschatters van den grooten Taalkundige en vromen Christen, maar ook anderen zullen deze voortreffelijke lijkrede met genoegen en stichting lezen. - Wij betreuren het echter dat de Eerwaarde sepp er geene biographische aanteekeningen aan heeft toegevoegd. Veel belangrijks had hij van den zoon des overledenen kunnen vernemen, waarvan de mededeeling voor een groot aan-
{==62==} {>>pagina-aanduiding<<}
tal lezers
hoogst aangenaam zou zijn geweest, de verspreiding van het werk niet weinig bevorderd, en de op te rigten zoo nuttige bewaarschool daardoor in geene geringe mate bevoordeeld zoude hebben.





Eene Preek op Mettray, 16 September 1855. Door G.P. Kits van Heyningen, Predikant te Deventer. Te 's Gravenhage, bij J.M. van 't Haaff. In gr. 8vo. 36 bl. f :-40.

De inrigting die onder den naam van ‘Nederlandsch Mettray’ bekend is, verdient de hoogste belangstelling van elken menschenvriend. Van die zijde verdient het ‘bezoek op M.’, dat aan de preek voorafgaat, aandacht en aanbeveling. En wat de ‘preek’ zelve betreft, onze schrandere philanthroop suringar, bevoegd in zulke soort van zaken boven velen, sprak een goedkeurend oordeel over haar uit. Maar als alle preken eens wierden uitgegeven, die in hare soort, voor haar publiek doelmatig zijn!...De heer kits van heyningen moge zelf dit aanvullen. Hoe het zij, wij vinden hier eene niet gelukkige zamenvoeging: de preek is voor de jongens, die de beschrijving van Mettray niet behoeven, en het publiek heeft wel wat aan de beschrijving, maar weinig aan de preek.

De Ontwikkeling van het Protestantisme. Akademische Redevoering van Dr. Karl Hase. Uit het Hoogduitsch. Te Kampen, bij I.M.J. van Nes. 1855. In gr. 8vo. 38 bl. f :-50.

De Jenasche Hoogleeraar hase, ook ten onzent gunstig bekend als scherpzinnig, helderdenkend en liberaal Godgeleerde, hield deze redevoering den 3den Februarij des vorigen jaars, ter aanvaarding van het Rectoraat der Akademie. Haar doel is aan te toonen, dat de ontwikkeling van het Protestantisme dáárin moet bestaan: dat het de gronddenkbeelden - het gezag der H. Schrift, en de regtvaardiging door het geloof alleen - vasthoudt in de veranderde beteekenis die beiden in onze dagen hebben verkregen. Met de vastheid eener gegronde overtuiging en de kloekheid eener zuivere waarheids-
{==63==} {>>pagina-aanduiding<<}
liefde openbaart de bekwame man zijn gevoelen, even verwijderd van het orthodoxisme, 't welk zich op leven en dood aan de ‘door de vaderen overgeleverde leer’ vastklemt, als van het troostelooze en christus-looze philosophisme, dat van niets dan afbreken weet. De Overzetter heeft wèl gedaan met deze kernachtige redevoering te vertalen; hij heeft zijne taak goed volbragt, hoewel het in den aard der zaak ligt, dat eenige uitdrukkingen slechts kunnen begrepen worden als men geen vreemdeling is in de terminologie der Duitsche Theologie en Philosophie. Het ‘begeleidend woord’ waarvan hij de overzetting doet voorafgaan, toont dat hij een juist inzigt heeft in den stand der partijen in ons Vaderland. Wij bevelen dus deze brochure zeer aan, maar vreezen dat zij, gelijk het met zulke soort van geschriften veelal gaat, het minst komen zal in die handen waarin zij eigenlijk zou behooren.





Bespiegeling, Gezag en Ervaring. Eene wijsgeerige geschiedkundige Proeve, door Dr. A. Pierson. Te Utrecht, bij Kemink en Zoon. 1855. In gr. 8vo. XII en 213 bl. f 2 -:


‘Man musz wissen, wo man steht und wohin die Anderen wollen.’ 
Göthe. 

Er is in langen tijd geen geschrift in onze taal verschenen, dat zoo zeer als dit, door rijkdom van zaken en door eene bijzondere wijze van beschouwing, zich onderscheidt, en tevens zoo veel stof oplevert tot belangrijke en uiteenloopende opmerkingen.
‘Wanneer wij een blik werpen op de rigtingen die de menschelijke geest op het gebied van wetenschap, kunst, zedelijkheid en godsdienst genomen heeft, wordt het ons weldra duidelijk dat zij zich in drie verschillende laten onderscheiden. De eerste rigting is die waardoor de mensch in zijn denken, gevoelen, willen of handelen geheel willekeurig meent te werk te kunnen gaan. De tweede rigting is die, waardoor alle willekeur gebreideld en onbeperkte dwang uitgeoefend wordt. Door de derde rigting wordt willekeur zoo wel vermeden als dwang, en ontstaat zelfstandigheid.’ Zoo vangt de Schrijver zijne Inleiding aan. Hij stelt zich ten doel: om op het aangewezen vierderlei gebied deze rigtingen historisch

{==64==} {>>pagina-aanduiding<<}
en wijsgeerig na te gaan, terwijl hij tevens verklaart dat het bij dit onderzoek blijken zal: dat willekeur de grootste onveiligheid baart; dat de dwang, bestemd om die willekeur op te heffen, niets méér dan veiligheid kan opleveren; maar dat de derde rigting, die ware zelfstandigheid doet ontstaan, ook ware zekerheid aanbiedt. Hiermede is het plan van deze Verhandeling aangegeven, en de gang aangeduid dien het onderzoek nemen moet. Het splitst zich in drie Afdeelingen of Hoofdstukken, die tot titel voeren: Onveiligheid, Veiligheidsmaatregelen en de Weg tot Zekerheid, die dus overeenkomen met Bespiegeling, Gezag en Ervaring.
Wij zullen vooreerst den inhoud der drie Hoofdstukken opgeven, en er onze aanmerkingen invlechten, terwijl wij aan het slot onzer aankondiging die algemeene bedenkingen zullen maken, welke wij in het belang des onderwerps zullen meenen dienstig te zijn.
De eerste § van het Hoofdstuk dat Onveiligheid ten opschrift heeft, behandelt het gebied der Wetenschap. Zij schetst het gevoel van zelfstandigheid in den mensch, en toont aan hoe dit ontstaat en hoe dit zich als willekeur kan vertoonen, en tevens wat die willekeur is op het gebied der wetenschap. Verder wordt hier beweerd: dat plato het realisme en hegel het nominalisme (?) in de wijsbegeerte zouden vertegenwoordigen, en dat deze laatste wijsgeer echter met albertus magnus en thomas aquinas eenigermate zoude overeenstemmen. Vervolgens wordt de gang der Natuur-studie in de nieuwere Duitsche philosophie aangewezen, en van het Communisme en Socialisme melding gemaakt; fichte's leer van het Ik en Niet-Ik als het gevolg van eene eenzijdige en willekeurige bespiegeling aangetoond, en de verhouding van fichte tot kant aangewezen, alsmede de onderlinge verhouding van fichte, schelling en hegel. Ten slotte wordt de speculatieve Theologie behandeld, en worden de gevoelens van fichte den jongere, rothe en schleiermacher beschouwd.
Indien men de wetenschap met vrucht wil beoefenen, moet men een zelfstandigen en onafhankelijken geest bezitten, en nergens is dat zoo noodig als in de studie der wijsbegeerte, die de hoogste vraagstukken, waarin de mensch belang kan stellen, poogt op te lossen. De geschiedenis der philosophie, die ons met den gang der bespiegeling in onzen tijd heeft bekend

{==65==} {>>pagina-aanduiding<<}
gemaakt, toont ons dat deze meestal tot willekeurige en onhoudbare stellingen zou zijn overgegaan. Dit zou het gevolg zijn van het gevoel eener volkomen onafhankelijkheid; wie zich hiermede vervuld waant, onderzoekt niet, maar stelt vast. Want van het oogenblik dat de mensch zijn denkvermogen is beginnen te ontwikkelen, hebben er in de wijsbegeerte twee hoofdrigtingen bestaan, die wij de empirische en speculatieve noemen, met andere woorden: er wordt sedert lang eene wijsbegeerte der waarneming en eene der bespiegeling gevonden. Met de laatste hebben wij hier alleen te doen. De voornaamste vertegenwoordigers dezer rigting, in de Oudheid, in de Middeleeuwen, en in den lateren tijd, zijn plato, de Realisten onder de Scholastieken, en de hedendaagsche wijsgeer hegel: zij brengen ons de geheele wijsbegeerte van het bespiegelend denken voor den geest. Voorzeker is er geen wijsgeer onder de Grieken die in onzen tijd van meer invloed is geweest dan plato, het realisme der Middeleeuwen is ook door de strekking zijner leer gevormd, en men kan de ‘filosofie’ van hegel als het hoogste en volmaaktste der bespiegelende rigting beschouwen, en zijn stelsel aanmerken als dat waarin de speculatieve wijsbegeerte haar laatste woord heeft uitgesproken.
De wijsbegeerte van hegel heeft in onze dagen, vooral in Duitschland, eenen diep ingrijpenden invloed op de wetenschap en de wereldbeschouwing gehad, en men kan door de gevolgen die zijne leer gehad heeft opmaken, of de bespiegeling heilzaam of nadeelig op het gebied der wetenschap heeft gewerkt.
Het hoofdkenmerk van hegel's wijsbegeerte is: ‘dat er niets bestaat, dan wat logisch zijn bestaan regtvaardigen kan’. Het is een gevolg van zijne wereldbeschouwing. Door hem wordt het heelal voorgesteld als een groot denkprocès, d.i. als eene regelmatig zich ontwikkelende reeks van gedachten. Deze reeks of keten bestaat alleen uit logische gedachtenvormen. Dit gevoelen heeft, volgens onzen Schrijver, wel eenige overeenkomst met dat van albertus magnus en thomas aquinas, waarin God als het volmaakte wezen, vóór alle dingen, als het hoogste denken bestaat. Maar dit denken is hier concreet als een wezen, en niet abstract als het zuivere denken, zoo als bij hegel, beschouwd. Het standpunt van hegel kan

{==66==} {>>pagina-aanduiding<<}
dus, in tegenstelling van deze realistische Scholastieken, als nominalistisch aangemerkt worden, omdat bij hem de mensch, als geheel onafhankelijk wezen, tot de wetenschap in het algemeen en derzelver deelen staat als het voorwerp waarin het Goddelijke denken tot zelfbewustzijn komt. Maar wat zijn nu, volgens onzen Schrijver, de gevolgen dezer leer? ‘Wat zal zij, b.v., uitwerken met betrekking tot de natuurstudie? Schelling's “natuurfilosofie”. Wat met betrekking tot de regeling der maatschappij? Den revolutiegeest, in zoo verre hij zich openbaart als een ontkennen van alle regt van bestaan; tenzij het zich met denknoodzakelijkheid kunne regtvaardigen.
Deze denknoodzakelijkheid eischt in de maatschappij gelijkheid; geen rijkdom, geene armoede: - alzoo Communisme.
In de onderlinge verhouding der verschillende standen geen heer en dienstknecht, geen meester en slaaf: - alzoo Socialisme.
In de zamenleving der menschen geen schadelijken invloed, geen dwaalleeraar, geene staatkundig verderfelijke gevoelens, geen enkele wiens beginselen met het vermeende algemeene welzijn in strijd zijn: - alzoo de guillotine.
De Godsdienst der menschen zal, volgens deze a-prioristische denknoodzakelijkheid, niet langer bezoedeld worden door verschillende twisten, waarvan de meeste voortspruiten uit het aannemen van verschillende positieve feiten; alzoo geen positief feit, geen dogma: de Godsdienst der rede wordt wenschelijk.’
Zouden dit de gevolgen zijn van de waarachtige stelling: dat er niets bestaat, dan wat logisch zijn bestaan regtvaardigen kan? Zonder dat kan er immers niets bestaan, want hetgeen met de denkwetten in strijd is, is onmogelijk en dus onbestaanbaar. Het kwade, het gebrekkige kan zijn bestaan even zoo goed logisch regtvaardigen, als het goede en volmaakte. Maar iets anders is het als de mensch door zijn egoïsmus zich het doel en middelpunt van het heelal wil maken. Het is door dit hoogmoedig egoïsmus, en geenszins door de wetenschappelijke bespiegeling, dat het Communisme en Socialisme ontstaan zijn, en er gedurig door gevoed worden. Het zoude ons te ver leiden, den maatschappelijken en staatkundigen oorsprong er van historisch aan te toonen; voor hen die de gebeurtenissen van onzen tijd oplettend hebben nagegaan,

{==67==} {>>pagina-aanduiding<<}
is dit ook onnoodig. Even zoo min is de guillotine een gewrocht van de speculatieve philosophie, die echter, dit erkennen wij gaarne, soms te eenzijdig geredeneerd heeft, en de ervaring te veel heeft veronachtzaamd; maar is dit het gevolg van eenen laakbaren hoogmoed, die dadelijk gestreefd heeft den mensch op den troon Gods te plaatsen? Of was dit het gevolg van de rigting van den menschelijken geest, om alles uit één beginsel te verklaren, en het dualisme te overwinnen, dat de eindige menschelijke rede aankleeft? De geschiedenis der Duitsche wijsbegeerte sedert kant is een bewijs voor deze stelling. Fichte, schelling en hegel mogen in sommige opzigten gedwaald en te ver gegaan zijn, zij zochten de waarheid met goede bedoelingen, want op hunne zedelijkheid is geene verdenking te werpen. Zij zouden voor het Communisme zijn teruggedeinsd en tegen het Socialisme hunne stem hebben verheven, zoo als zij de uitspattingen der Fransche revolutie hebben veroordeeld, ofschoon zij hare beginselen goedkeurden.
Is hegel zelf niet beschuldigd van anti-liberale en absoluutmonarchale gevoelens? Voorzeker zou hij de afwijkingen der Jong-Hegeliaansche school met kracht hebben bestreden, en hij zou met verontwaardiging alle gemeenschap met de hedendaagsche speculanten, die zich naar hem durven noemen, hebben ontkend.
In twee punten echter heeft onze Schrijver gelijk. De Schellingsche ‘filosofie’ der Natuur, en het rationalistische standpunt in de Godsdienst, zijn de onvermijdelijke gevolgen van het bespiegelend standpunt dat de Duitsche wijsbegeerte na kant heeft aangenomen. Maar zoo de wijsgeerige natuurleer van schelling meer poëzij en constructie a priori, dan wel eene juiste ervarings-wetenschap is; kan men toch niet loochenen dat het rationalistisch gevoelen hoe langer zoo meer bij de denkenden veld wint, terwijl het aantal van ‘positieve feiten’ en ‘dogma's’ hoe langer zoo meer vermindert, omdat vele daarvan, volgens hun gevoelen, geene historische ‘feiten’ zijn, en sommige leerstukken weinig of niets tot 's menschen zedelijken opbouw kunnen toebrengen, ja, zelfs daarmede strijdig zijn. De wijsgeerige bespiegeling moge in sommige opzigten te ver zijn gegaan, zij heeft evenwel tevens groote waarheden aan het licht gebragt, en de regten van den

{==68==} {>>pagina-aanduiding<<}
menschelijken geest op de krachtigste wijze gehandhaafd. Hetgeen hier over de verhouding van fichte, schelling en hegel tot kant voorkomt, verdient eene nadere opmerking. ‘Kant zou in zijn streven om de subjectieve denknoodzakelijkheid tot iets objectiefs te verheffen, toch nog eenen zekeren dwang, een gezag buiten zich hebben overgelaten. Dat waren de denkvormen, de categoriën, gelijk hij ze noemde. In deze vormen moet de mensch denken; hij kan zich daarvan niet losmaken. Kant's moreel bewijs voor (het bestaan van) God is het helderste voorbeeld dat men hier bij kan brengen (?). In eene hoogere wereld zal de verstoorde zedelijke wereldorde - immers deze draagt bij kant den naam van God - geheel hersteld zijn.’
Dit is eene voorstelling van het doel der wijsbegeerte van kant die alleen op de subjectieve opvatting van den Schrijver rust. Kant wilde eene kritiek van 's menschen kenvermogen geven; hierdoor kwam hij tot het aannemen van de vormen der zinnelijkheid, ruimte en tijd, en tot de denkvormen, categoriën, en dus tot het besluit: dat wij de dingen buiten ons, slechts als phenomenen kennen, en dat hun noumenaal bestaan, dat hij niet ontkende, voor ons verborgen blijft. Zijn moreel bewijs voor het bestaan van God is een betoog voor het bestaan van een Opperwezen, Wetgever, en Handhaver der zedelijke orde, die een noodzakelijk uitvloeisel zijner volmaakte Natuur is. Kant geloofde dus aan het werkelijk bestaan van God en de Natuur buiten ons, ofschoon hij stelde dat wij daarvan niet dan eene subjectieve kennis kunnen verkrijgen.
Fichte streefde, daarentegen, naar eene objectieve absolute kennis; daarom ging hij uitsluitend van het zelfbewustzijn, van het ik, uit; God en de Natuur moeten daaruit worden afgeleid, omdat hij het dualisme, dat den menschelijken geest aankleeft, wilde opheffen. God wordt dus voor hem de zedelijke wereld-orde, die het ik zich denkt, en de Natuur de grenzen, die het ik zich-zelven stelt. Dat het idealisme van fichte eene reactie moest veroorzaken, was onvermijdelijk; schelling en hegel waren er de hoofdleiders van. De leer der absolute identiteit en die van het absolute denken, streefden om de objectiviteit te herstellen, echter zoodanig dat de éénheid van het beginsel werd behouden; subject en object moesten door de onmiddellijke aanschouwing van schelling

{==69==} {>>pagina-aanduiding<<}
en in het absolute denkprocès van hegel ineenvallen. In zoo verre kan men met den Schrijver zeggen, dat zij in eene ‘illusie’ hebben verkeerd, toen zij vermeenden dat zij fichte hadden wederlegd. Noch kant, noch fichte, schelling of hegel hebben God willen loochenen, maar zij hebben Hem op eene eenzijdige wijze verklaard: het zedelijk beginsel stond bij hen op den voorgrond. Voor fichte werd God later het oneindige Ik, terwijl Hij voor schelling het oneindige Zijn is, dat zich als subject-object in immer afwisselende vormen openbaart.
Wat vloeit er onmiddellijk uit de leer van fichte voort, volgens het gevoelen van onzen Schrijver? ‘Eene noodzakelijke goedwilligheid tegenover anderen, alleen om zijn zelfs wil: dus het absolute egoïsme.
De gevolgtrekkingen die in het staatkundige daaruit kunnen worden afgeleid, zijn: I. Alle regt grondt zich op verdrag. a. De Staat berust op een maatschappelijk verdrag. b. De Fransche, gelijk iedere, revolutie is onbepaald goed te keuren. II. Slechts het al of niet beleedigd worden van het vrije ik is de maatstaf van het regt. a. Geen huwelijksregt erkend, of liever geene echtbreuk verboden. b. Straf geene vergelding. III. Het regt kan iets veroorloven, maar in den eigenlijken zin geen wetten geven.
Het eigenaardig en noodlottig verloop der Fransche revolutie en de daaruit voortgesproten alleenheerschappij van napoleon is de duidelijke Commentaar van de door ons beschreven rigting.’
De eerlijke en hoogst zedelijke fichte zou zeer verwonderd gestaan hebben, indien men tegen hem zulke consequentiën uit zijne leer had afgeleid. Hij, die naar de verwezenlijking van eene volkomene zedelijke wereld-orde streefde, die de overdrijvingen der Fransche revolutie betreurde, en hare misdaden verfoeide, die Duitschland tegen het dwangjuk van napoleon opwond, en zelfs het zwaard voor deszelfs bevrijding aangordde! De Fransche revolutie, en het verkeerde maatschappelijk en staatkundig regt, had andere oorzaken dan de overdreven bespiegeling van sommige Duitsche wijsgeeren, wier abstracte theoriën, door hunne leerlingen naauwelijks of kwalijk begrepen, voor het publiek geheel onverstaanbaar en althans in Frankrijk zonder eenigen invloed waren. Het waren slechts de Jong-Hegelianen van

{==70==} {>>pagina-aanduiding<<}
onze dagen: een bruno bauer, arnold ruge, die onder de leiding van een feuerbach en max stirner, tot een grof materialistisch pantheïsme vervielen en gemeene zaak met de Fransche Communisten proudhon, cabet en fourier en de Socialisten louis blanc en ledru rollin maakten. De oorzaken van de Fransche revolutie zijn reeds in de regering van lodewijk XIV te zoeken, en in de rigting die de beschaving, de letterkunde en de wijsbegeerte sedert het begin der achttiende eeuw in Frankrijk genomen hebben. De Duitsche wijsbegeerte van kant, fichte, schelling en hegel kan men eer als eene bestrijding van den geest dezer eeuw aanzien, dan als de oorzaak van deszelfs gevolgen.
‘Slaan wij nu nog het oog op een onderdeel der algemeene wetenschap, op de Godgeleerdheid.
De mensch, in het boven omschreven gevoel van onafhankelijkheid tegenover de Godgeleerde wetenschap geplaatst, omhelst hetgeen wij noemen met den welbekenden naam van rationalisme.’
Er is een plat en een verheven rationalisme: het eerste is een gevolg van de zoogenaamde verlichting, die in Duitschland vóór kant zoo vele aanhangers had, waarvan semler en bahrdt de voornaamste aanvoerders waren, en paulus van Heidelberg een der grootste voorstanders was; het had de strekking om de H.S. volgens de uitspraken van het gezond verstand te verklaren. Dit rationalisme is bijna verdwenen, sedert de beruchte strauss, door zijn Leben Jesu, het eenen doodelijken slag heeft toegebragt. Het verhevene, daarentegen, wint meer en meer veld, en mannen als rothe en schleiermacher hebben zich omtrent den Godsdienstzin verdienstelijk gemaakt, door dien uit het zelfbewustzijn en het afhankelijksgevoel af te leiden. Wij kunnen met den Schrijver niet instemmen dat hierdoor aan het Godsdienstig gevoel iets te kort zoude gedaan zijn, of dat de bespiegeling hierin ook eenen eenzijdigen invloed zoude uitgeoefend hebben, en dat hier alles ook aan de ‘uitspraken van den individuëlen mensch’ zoude onderworpen zijn. Wij zouden dit alles, wat de Schrijver over de Godgeleerdheid zegt, beter onder § 4: ‘Het gebied der Godsdienst’, op zijne plaats gevonden hebben; doch het wordt tijd om de slotsom van de eerste § op te maken. ‘Wij hebben tot uitkomst verkregen’ - zegt de Schrijver - ‘het individuëel

{==71==} {>>pagina-aanduiding<<}
karakter des menschen is op de beoefening der wetenschap van den meest beslissenden invloed geweest. Het heeft de wetenschap tot zijne gehoorzame slavin gemaakt en over haar op de meest willekeurige wijze geheerscht. Zij is gedwee gevolgd. Zij heeft blijkbaar eene harde dienst gehad. Althans vertoont zij ons eene armzalige gestalte. Wij zagen wat onder dien invloed werd van de studie der natuur, van het regt, en van de godgeleerdheid. Aan fichte, schelling, hegel, schleiermacher en rothe herinnerd te hebben, zij hier voldoende.’
Wij kunnen niet zien dat de bespiegeling, die ‘uit het individuëel karakter van den mensch’, of liever uit het zelfbewustzijn uitgegaan is, behoudens eenige uitzonderingen en afwijkingen, dien heilloozen invloed op het gebied der wetenschap gehad heeft. Zij is geenszins daardoor tot eene slavin gemaakt; integendeel is zij tot eene oppergebiedster in het rijk der kennis verheven. De wetenschap in Duitschland, sedert de laatste vijftig jaren, had voorwaar geene ‘armzalige gestalte’. De Jong-Hegelianen en het Socialisme en Communisme hebben met de wetenschap niets gemeens, en zijn slechts de vrucht van een grof zinnelijk egoïsme en eenen verstandelijken waanzin. Wij hebben ons, om het gewigt der zaak, zoo lang met deze eerste § bezig gehouden. Bij de overige kunnen wij korter zijn.
Hetgeen in de tweede §: over het gebied der Kunst, aangaande de beide schlegels, goethe, jean paul, novalis, fieck, steffens, en anderen voorkomt, toont eene groote belezenheid in de nieuwere Duitsche letterkunde aan. De invloed der romantiek wordt er duidelijk en juist in aangewezen, alsmede de toepassing er van op het Staatsregt.
Even belangrijk is de derde §, die over het gebied der Zedelijkheid handelt, waarin de zelfzucht in hare ontaarding als haat en wellust beschreven wordt, als zijnde bij velen gegrond in weerzin tegen de werkelijkheid. Het is gelukkig dat deze zelfzucht in onzen tijd niet zoo algemeen is, als men al ligt uit des Schrijvers voorstelling zoude kunnen opmaken. De invloed der geschriften van eenen helvetius wordt voorzeker door die van de wijsgeeren en zedeleeraars van onzen tijd ruimschoots opgewogen. Sedert kant is men immers op het spoor gebragt om de zedekunde op den hechtsten en zuiversten grondslag te vestigen.

{==72==} {>>pagina-aanduiding<<}

In de vierde §, het gebied der Godsdienst betreffende, wordt het Mysticisme, dat zich door de verbeelding eenen God schept, tegenover het positief karakter des Christendoms gesteld, en de rigting van den geest des tijds tot een Mystisch pantheïsme aangewezen. Alles zeer waar en gepast voor velen onzer tijdgenooten; doch is nu toch ook niet het woord Pantheïsme eene beschuldiging waarmede men even mild was als vroeger met het Naturalisme en Atheïsme? Wat hiervan zij, het Pantheïsme heeft toch ook iets goeds te weeg gebragt. Het heeft de begrippen van God van een bekrompen anthropomorphisme gezuiverd, en de bloot mechanische voorstelling der Natuur doen ophouden. De echte Godsdienstzin heeft iets pantheïstisch, en men moet de immanentie van God in de schepping wel aannemen, wil men niet in een koud en afgetrokken Deïsmus vervallen.
De Schrijver resumeert op het einde van het eerste Hoofdstuk op de volgende wijze: de alleen zich-zelf zoekende willekeurige rigting van onze eeuw werkt uit, op:
Wetenschappelijk gebied, de logisch-speculatieve Wijsbegeerte,
AEsthetisch gebied, de Romantiek,
Zedelijk gebied, het Egoïsme,
Godsdienstig gebied, het Mystisch-pantheïsme.
Dus op het eerste gebied de heerschappij van het Verstand, op het tweede dat der Fantaisie, op het derde dat van den Wil, en, eindelijk, op het vierde dat van het Gevoel.
Het tweede Hoofdstuk: De Veiligheidsmaatregelen, is met een vrijen en meer onpartijdigen en omvattenden blik bewerkt. De eerste §: Het gebied der Wetenschap, bevat: eene voorstelling van het Christendom, als den eersten grondslag der vrijheid, de beteekenis van het nominalisme, en de traditie waardoor de R.-K. Kerk de wetenschap heeft beheerscht; het lot en den invloed van mannen als telesio, campanella, giordano bruno, galilei en baco; de heerschappij des Bijbels over de natuurwetenschap bij de Protestantsche Kerkgenootschappen; de heerschappij der geschiedenis, en den invloed der historische school; de conservatieve rigting en de leer van de Souvereiniteit Gods op de wetenschap toegepast; de vraag beantwoord, in hoe verre er slechts twee rigtingen bestaan, òf zij die de revolutie veroordeelt, òf zij die haar billijkt; de leer der vereeniging van Kerk en Staat;

{==73==} {>>pagina-aanduiding<<}
en, eindelijk, de verhouding van hobbes tot fichte en tot algernon sidney.
Alles is hier krachtig en duidelijk uiteengezet, om de ongenoegzaamheid van de veiligheidsmaatregelen aan te toonen, die het gezag der R.-K. Kerk, en het Protestantismus, door dat des Bijbels, aangewend hebben, om den voortgang der wetenschappen en der wijsbegeerte te stuiten. Ééne zaak is ons hierin echter niet helder, namelijk de beteekenis die de Schrijver aan het nominalisme geeft, dat het namelijk voordeelig voor het gezag der R.-K. Kerk zoude geweest zijn; wij, integendeel, zouden van gevoelen zijn, dat dit juist het realisme was. Het nominalisme, dat in de algemeene denkbeelden en begrippen slechts namen en geene realiteiten zag, en dat in willem van okkam ‘ten eenenmale de mogelijkheid ontkende om tot zekerheid te geraken’, moest, als tot het scepticisme overhellende, het gezag der Kerk vijandig zijn; dat willem van okkam zich uit voorzigtigheid daaraan ‘volkomen onderwierp’, bewijst niet dat het nominalisme zulks volgens zijnen aard doen moest. De Kerk en de grootste scolastieken der Middeleeuwen: anselmus, albertus magnus en thomas aquinas waren immers het realisme toegedaan.
De tweede § wijst aan: dat op het gebied der Kunst, noch de slaafsche navolging van een bepaald genie, noch de uitsluitende navolging der antieken, een genoegzamen breidel voor de willekeur der ‘fantaisie’ kunnen opleveren, en alléén geschikt zijn om de kunst weder op den koninklijken weg van den wezenlijken vooruitgang te brengen. Vervolgens wordt de verhouding der Middeleeuwen tot de klassieken, voornamelijk tot aristoteles, aangetoond, en tevens de eerste gevolgen van de herleving der letteren. Er wordt, eindelijk, een blik geslagen op het tijdvak van ariosto en raphaël; op de herstelling der R.-K. Kerk na den schok dien zij door de Hervorming verkregen had; op tasso, zijn gedicht en zijn lijden. Ten slotte wordt de navolging der antieken in Frankrijk en in Duitschland nagegaan, en die navolging uit een paedagogisch oogpunt beschouwd, in tegenoverstelling met de navolging der Natuur, en met het oordeel van lessing daarover.
De derde §, die over het gebied der Zedelijkheid handelt, beschouwt vooreerst het gevoelen hetwelk ontkent dat de zedelijkheid haren grondslag in de natuur van den mensch zelf

{==74==} {>>pagina-aanduiding<<}
zoude hebben, en het Ultramontanisme en Mysticisme als eenigste consequentiën daarvan. Het verband tusschen beide. Het Jezuïtisme, de inrigting der Orde van loyola, de volstrekte gehoorzaamheid door haar geëischt. Dit Jezuïtisme, dat hier krachtig, als de ziel zedelijk doodende, wordt voorgesteld, is het natuurlijk gevolg van het Ultramontaansch mysticisme. Het oordeel van vinet wordt hier tot bevestiging aangehaald.
Eindelijk geeft de vierde §, op het gebied der Godsdienst, het gevoelen der R.-K. Kerk aangaande den grond der Godsdienst op, en de poging van möhler, in zijne Symboliek, om dit te ontkennen. Verder wordt het Socianismus gekarakteriseerd, en deszelfs deïstische strekking, even als die der R.-K. Kerk, aangetoond. Het karakter van het gezag des Bijbels wordt vervolgens aangegeven en het misverstand desaangaande aangewezen. Eindelijk wordt de stelling: de Godsdienst is het wezen van den mensch, gewaardeerd, en het gevoelen in Mad. de staël's uitspraak vervat hier tegenovergesteld.
Het tabellarisch overzigt van het tweede Hoofdstuk komt hierop neder:
De veiligheidsmaatregelen tegenover den oppermagtigen invloed van des menschen onafhankelijkheidsgevoel hebben:
a. De wetenschap gebragt onder de heerschappij: 1. van de Kerk (Catholicisme), 2. van de traditie (historische of blootempirische school), 3. van den Bijbel (leer der Souvereiniteit Gods);
b. Hebben de kunst gebragt onder de heerschappij: 1. van een overwegend genie, 2. van de klassieken, 3. van de natuur;
c. Hebben de zedelijkheid afhankelijk gemaakt: 1. van de geboden Gods, 2. van den Roomschen Paus, 3. van den Jezuïtischen Generaal;
d. Hebben de Godsdienst gebragt onder de magt: 1. van de Kerk (Catholicisme), 2. van de traditie (Socianisme), 3. van een dusgenaamd wezen van den mensch (Mysticisme).
Daardoor heeft de Schrijver op ieder gebied de geheele magteloosheid getoond om het individu van zijne onwettige overmagt te berooven, zonder hem te gelijk zijne zelfstandigheid te ontnemen.
Het derde Hoofdstuk: De Weg tot Zekerheid, begint met eene Inleiding, die vooreerst het begrip van zekerheid uiteenzet, en aantoont dat de mathematische zekerheid alleen ver-
{==75==} {>>pagina-aanduiding<<}
krijgbaar is door redenering uit absolute beginselen, terwijl tevens eene proeve van eene zoodanige redenering gegeven wordt.
Het is derhalve hier, dat men de oplossing van het vraagstuk moet verkrijgen, hoe de uitersten der bespiegeling, waartegen het misbruik van het gezag onvermogend was, moeten vermeden, en, dat de zekerheid, in zoo ver die voor den mensch mogelijk is, kan bereikt worden.
Dit wordt, volgens den Schrijver, door de methode der ervaring, op het gebied der Wetenschap, bereikbaar, gelijk hij, in § 1, door het voorbeeld van macaulay in hare toepassing op de staatkundige wetenschappen poogt aan te toonen. Men treft hier verder iets aan over: de wederzijdsche verhouding der verschillende leerbegrippen aangaande den laatsten grond van het gezag op Katholieken en Protestantschen bodem, historisch ontwikkeld; eene kritiek der leer van de Souvereiniteit Gods op de wetenschap toegepast; en de vrijheid der wetenschap ook op het gebied der Theologie.
Hoe veel waars en grondigs deze § ook moge bevatten, heeft die ons het minste voldaan, omdat de methode der ervaring hierin niet duidelijk bepaald, en op de bespiegelende zoo min als op de natuurkundige wetenschappen algemeen en duidelijk is toegepast. Het voorbeeld van macaulay, betrekkelijk de praktische staatkunde, wijst de toepassing dezer methode niet genoegzaam op de staatkundige, en nog veel minder op de overige wetenschappen aan. De methode der ervaring, wel eens te veel veronachtzaamd, thans weder als de eenig geldende, tegenover die a-priori, aangeprezen, is zij in alle wetenschappen, zoo wel zedelijke als natuurkundige, even voldoende? De ervaring leert ons de feiten kennen, die de bouwstoffen der wetenschap uitmaken; maar de redenering, de bespiegeling, in één woord, moet er het gebouw der kennis van oprigten.
Beter beviel ons wat in de tweede §, betreffende het gebied der Kunst, gezegd wordt, over de verhouding der kunstenaars tot het werkelijke en ideale, en over de eischen en grenzen der aesthetica. Voorts over de naauwgezette toepassing van de methode der ervaring door goethe, benevens de waardeering van lessing's en schiller's oordeel aangaande het doel der kunst; over de navolging der antieken en haren invloed op de zeden.

{==76==} {>>pagina-aanduiding<<}
Dit alles is met kennis van zaken en een fijn aesthetisch oordeel behandeld.
Het gebied der Zedelijkheid wordt in de derde § behandeld, en de liefde aangewezen als haar eenig grondbeginsel, zich in de huwelijksliefde zigtbaar vertoonende. Eene voortdurende zelfverloochening is in den grond met den eisch der liefde onbestaanbaar, zoo als blijkt aan het verband der algemeene menschenliefde en de zelfliefde. Verder wordt er in aangetoond waarom de zedelijkheid zich niet grondt op de Geboden Gods; en een regtmatige afkeer van de casuïstiek betuigd, als een geheel verkeerd hulpmiddel tot ware zedelijkheid. Wij zouden hier de liefde, die wij wel als een voornaam bestanddeel der zedelijkheid, maar geenszins als haar éénig beginsel beschouwen, meer bepaald hebben willen zien: is het de algemeene menschenliefde, de liefde tot God, de onbaatzuchtige liefde tot het goede? Dit alles kan zij zijn in tegenoverstelling van het egoïsmus, dat, door zich-zelf alleen te beminnen, in wellust en haat kan ontaarden. De vergelijking met de huwelijksliefde kwam ons niet gelukkig voor, en zou aanleiding tot eene te zinnelijke opvatting kunnen geven.
Eindelijk wijst de vierde §, op het gebied der Godsdienst, de twee gevaren aan die hier te ontwijken zijn: het Pantheïsme, eigenwillige Godsdienst, en het autoriteitsgeloof. Het Pantheïsme is echter niet altijd eene eigenwillige Godsdienst, maar kan ook uit eene innige overtuiging voortspruiten, van God ook in het Heelal, als Zijne openbaring, te moeten zoeken en Hem daarin te vinden. Het autoriteitsgeloof zal wel nog eeuwen het eenige voor de groote menigte blijven. De zelfstandigheid en afhankelijkheid des menschen, en de oplossing van beide in de nederige erkenning van een Hooger Wezen, wordt vervolgens duidelijk aangetoond, zoo wel als de grenzen en invloed der Godsdienst, en hare verhouding tot alle andere vermogens in den mensch. Eindelijk: wat wij te denken hebben van de wijsgeerige eenheid door sommigen tusschen de verschillende vermogens in den mensch tot stand gebragt; de waarde van het Christendom; en de ontwikkeling der Godsdienst in eene Godsdienstleer. De graad van zekerheid, bereikbaar op dit gebied, en de beschrijving der geloofszekerheid worden aan het slot dezer § behandeld. Het geschrift wordt met een Overzigt besloten, dat het veelzijdige van den

{==77==} {>>pagina-aanduiding<<}
inhoud noodzakelijk maakte, en het is aan den Utrechtschen Hoogleeraar vinke opgedragen.
Om het belangrijke van de onderwerpen die er in behandeld worden, hebben wij gemeend een meer uitvoerig verslag van deze wijsgeerige en historische Verhandeling te moeten geven, waaraan onze letterkunde niet rijk is, en die daarom te meer de aandacht van denkende lezers verdient. Wij hechten veel waarde aan dit geschrift; te meer omdat het een voortbrengsel is van een jeugdig Schrijver, die veel voor de toekomst belooft. Wij besluiten onze aankondiging met eene algemeene aanmerking, die wij niet zoo gepast in het begin daarvan konden maken, omdat zij voortvloeit uit de bedenkingen, die wij in den loop onzer analyse vermeenden te moeten in het midden brengen. Zij betreft de beteekenis der woorden: Bespiegeling, Gezag en Ervaring. Wij hebben hiervan in den loop des geschrifts te vergeefs eene juiste en strenge bepaling gezocht. Wat is bespiegeling (speculatie)? Is het woord niet van eene afspiegeling der ervaring in den geest afkomstig, waarin deze zich-zelven aanschouwt, en daardoor tot algemeene beginselen door het verstand en de rede poogt op te klimmen? De bespiegeling is dus niet alleen de hoogste werkzaamheid van 's menschen geest, maar zij is onvermijdelijk, zelfs voor hen die in het wetenschappelijke haar wantrouwen: ieder bespiegelt op zijne wijze. Is het gezag altijd iets uitwendigs, bestaat er geen onveranderlijk en onontbeerlijk gezag van de rede-waarheden en zedelijke beginselen, waarop een regtmatig Godsdienst- en Staatsgezag rusten? Wat verstaat de Schrijver door ervaring? Is het de ondervinding van het zoogenaamd gezond verstand, of de ervarings-methode der inductie door aristoteles het eerst aangewend, en door baco in het helderste licht geplaatst? Voorzeker wel de laatste. Maar is die methode, zoo vruchtbaar in de beoefening der Natuur-, Geschied- en Staatkundige wetenschappen, van eene zoo algemeene
toepassing, dat zij ook uitsluitend op de zedelijke en logische kan worden aangewend? Wij gelooven zulks niet, hoezeer men in dezen tijd dit door het Positivismus zoude willen doordrijven. De methode der ervaring is voornamelijk dienstig om de feiten zuiver te doen opvatten; maar de bespiegeling, welke zich op die feiten vestigt, en niet op wille-
{==78==} {>>pagina-aanduiding<<}
keurig aangenomen grondstellingen voortredeneert, is even noodzakelijk in het gebied der wetenschappen.
De Schrijver heeft het misbruik der bespiegeling en van het gezag op eene voortreffelijke wijze aangewezen, en de methode der ervaring in wetenschap, kunst, zedelijkheid en godsdienst pogen aan te toonen; hij kon hierin zoo goed niet slagen, omdat die methode daarvoor niet genoegzaam is, maar de ware en voorzigtige bespiegeling en het gezag der rede moeten medewerken om op den weg der zekerheid te geraken.

j.a.b.




De Natuur beschreven in tafereelen, tot zelfonderrigt, verspreiding en bevordering van Natuurkennis, door Dr. J.H. van den Broek, Leeraar in de Natuur- en Scheikunde aan 's Rijks Kweekschool voor Militaire Geneeskunde te Utrecht. Naar het Hoogduitsch. Te Leiden, bij D. Noothoven van Goor. In gr. 8vo. 418 bl. f 4-60.

Men ontvangt hier eene bloemlezing betreffende verschillende natuur-wetenschappelijke onderwerpen, uit de geschriften van a.v. humboldt, m.j. schleiden, fr. körner, t.v. tschudi, en anderen. Zij maken geen geheel uit, maar zijn op zich-zelve staande tafereelen. De namen die wij genoemd hebben, zijn reeds genoegzaam om te doen zien dat de Vertaler goede Schrijvers gekozen heeft. Elk tafereel is waardig met belangstelling gelezen te worden.
In vele stukken, b.v. in ‘de onderzeesche landschappen’, van körner, en ‘de vuurspuwende bergen’, van v. humboldt, vindt men de Natuur in al hare kleuren, kracht en majesteit voorgesteld. Zij bevestigen de waarheid: dat de Natuur niet alleen waarde bezit door den schat van kennis dien men uit haar kan putten; maar dat zij ook, van hare aesthetische zijde opgevat, eene wereld vol poëzij is.
Het werk is ieder, maar inzonderheid hun aan te bevelen, die nog maar weinig aan natuurwetenschappen gedaan hebben; zij kunnen er veel natuurkennis van verschillenden aard uit opdoen, en wij gelooven dat zij, dit gedaan hebbende, den lust niet zullen kunnen wederstaan, om nog naar meer kennis aangaande de Natuur uit te zien. Dat de behandeling der

{==79==} {>>pagina-aanduiding<<}
onderwerpen niets te wenschen overlaat, waarborgen de namen der Schrijvers aan wier werken de tafereelen zijn ontleend, en op den stijl hebben wij niet ééne aanmerking te maken, zoo uitmuntend is de vertaling. Het boek is te groot, om er den inhoud van op te geven; en wij zouden daardoor ook aan de waarde te kort doen, wijl ieder stuk op zich-zelven een schoon geheel uitmaakt. Om evenwel den lezer eenigzins met de keuze der onderwerpen bekend te maken, vermelden wij de volgende: ‘De grootte der Sterrenwereld’, door fr. körner; ‘De Zon, Planeten’, door g.h.v. schubert; ‘De vallende Sterren, Vuurballen en Meteoorsteenen’, door a.v. humboldt; ‘Het Weder’, door m.j. schleiden; ‘Het Klimaat’, door kriegk; ‘De Edelsteenen’, door f.v. kobell; ‘Onderzeesche Landschappen’, door fr. körner; ‘Physiognomie der Plantenvormen’, door a.v. humboldt; ‘Het verschil der Zintuigen’, door d.f. eschricht, enz.
Wij eindigen met onzen dank te betuigen aan den Vertaler van dit in alle opzigten voortreffelijk werk. Dergelijke geschriften in onze taal aldus over te brengen, is een verdienstelijke arbeid, die ze voor den oningewijde in duidelijkheid doet winnen.
Wij voegen er ten slotte bij: dat ons in den laatsten tijd geen boek van dien aard is voorgekomen hetwelk, naar onze meening, méér dan dit verdient gelezen te worden.




Schets der Natuurkunde, ten dienste der Scholen. Door P. van der Burg. Tweede, verbeterde en vermeerderde druk. Met 221 tusschen den tekst geplaatste houtsneê-figuren. Te Gouda, bij G.B. van Goor. 1855. In kl. 8vo. 380 bl. f 1-45.

Dit werkje geeft een duidelijk overzigt van de eerste grondbeginselen der Natuurkunde, en is, onder de leiding van kundige onderwijzers, voorzeker bij uitstek geschikt om op de scholen gebruikt te worden. Reeds bij het verkrijgen van lager onderwijs, is eenige kennis der Natuur nuttig, zoo niet noodzakelijk. De verdienstelijke van der burg heeft door dit en zijn ander werk over Natuurkunde genoegzaam getoond, dat men deze wetenschap toegankelijk kan maken voor het jeugdig verstand; en hoe jonger men dan aanvangt haar te beoefenen hoe beter.

{==80==} {>>pagina-aanduiding<<}
Wierd die beoefening algemeen op de lagere scholen ingevoerd, zij zou blijken een heerlijk middel te zijn ter ontwikkeling; want niets prikkelt het jeugdige verstand meer, dan het aanschouwelijke; niets boeit de aandacht van het kind langer, dan hetgeen 't met eigene oogen gezien heeft.
Het is om die redenen, dat de Schrijver zijne beste krachten heeft besteed, om het natuurkundig onderwijs op de scholen in te voeren, en zijn naam is deswege dan ook overal in ons Land bekend en geacht.
Wij zouden gaarne, als 't bestek dat toeliet, eenige proeven geven van de bewerking, maar zouden met de keuze verlegen staan, daar elk artikel door iets goeds wordt gekenmerkt. Vooral vinden wij opmerkelijk des S. beknoptheid, die toch zoo naauwkeurig is, en de hoofdzaken aangeeft, zonder, door het weglaten van dingen van minder belang, aan de waarheid of duidelijkheid te schaden; eene fout waarin menigeen vervalt, die voor de jeugd de pen opneemt. Wie onder eene goede leiding van der burg's ‘Schets der Natuurkunde’ bestudeert, wordt met de hoofdtrekken der wetenschap bekend, en zal zich opgewekt gevoelen om de Natuur dieper te bespieden.
Moge de ‘Schets’ naar waarde geschat en meer en meer verspreid worden!

De Stereoskoop. Door G.W. Boot, L.Zn. Te Wageningen, bij G.H. van Hattum. 1855. In gr. 8vo. 33 bl. f :-60.

In deze weinige bladzijden tracht de Schrijver den lezer bekend te maken met de zamenstelling van den Spiegel- en Prisma-Stereoskoop, en met het grondbeginsel waarop beide berusten. Daarenboven spreekt hij over de handelwijze om stereoskopische teekeningen van regelmatige ligchamen te vervaardigen; om Photographieën voor den Stereoskoop te maken, en over de zamenstelling der kleuren in den Stereoskoop. Ofschoon wij meenen dat deze bladzijden voor den oningewijde in de Natuurkunde, die eenige kennis aangaande den Stereoskoop wenscht te verkrijgen, wel hier en daar iets goeds bevatten, is echter het onderwerp te uitgebreid opgevat om in zoo weinig bladzijden volledig behandeld te kunnen worden.

{==81==} {>>pagina-aanduiding<<}
Het is werkelijk niet gemakkelijk, om eene duidelijke, populaire verklaring van eenen Stereoskoop te geven; en wij hadden daarom gewenscht: òf méér volledigheid in het behandelde, òf dat de Schrijver zich bepaald hadde bij den Stereoskoop in het algemeen, en dien van wheatstone of brewster in het bijzonder. Bij 't populair behandelen van eenig wetenschappelijk onderwerp, moet men er zóó lang bij blijven stilstaan, tot men overtuigd is, 't in alle deelen duidelijk en klaar te hebben voorgesteld. Men kan iemand die met de wetten der reflectie en refractie van het licht en met de zamenstelling van ons oog bekend is, in weinige bladzijden misschien een duidelijk begrip geven van de Stereoskopen van wheatstone en brewster; maar 't geen genoeg is voor dezen, is op verre na niet voldoende voor geheel oningewijden.
Ofschoon wij overigens den Heer boot niet bepaald op wetenschappelijke fouten moeten wijzen, kunnen wij toch ook niet zeggen dat zijn geschrift als wetenschappelijk opstel geheel aan den eisch voldoet. - De Stereoskoop kan eigenlijk alleen door hem met goed gevolg behandeld worden, die een groot gedeelte van zijn leven aan Natuurkunde heeft gewijd.
Het is tegenwoordig de algemeene strekking, de natuurwetenschappen te populariseren, en wij prijzen die rigting; want wat is beter dan verspreiding van Natuurkennis? Maar dit keuren wij af, dat het gedaan wordt door dezulken die in de natuurwetenschappen niet verder gegaan zijn dan men van dilettanten kan verwachten. - De wetenschappelijke man alleen kan eene wetenschap populair opvatten, omdat hij de bezwaren kent die er aan verbonden zijn, en die bezwaren weet te ontwijken of te overwinnen.
Hiermede hebben wij ons oordeel over dit boekjen uitgesproken. Er zijn, zoo ver wij gezien hebben, geene wetenschappelijke fouten in, maar het bevat de groote fout, dat het niet onderhoudend is geschreven, en, wat de behandeling van het onderwerp betreft, veel te wenschen overlaat.




Photographie op Papier en Glas. Handleiding voor allen die, onbekend met de schilderkunst, in weinige oogenblikken een portret of landschap op papier of glas willen vervaardigen. Beschreven naar de beste en nieuwste handelwijzen van Roman,

{==82==} {>>pagina-aanduiding<<}
Cuvelier, Dufour, Laborde, Chevalier, Fau, en anderen. Door Photophilus. Te Breda, bij Broese en Comp. 1855. In kl. 8vo. 86 bl. f :-80.

De aanleiding tot het schrijven van dit werkje vond photophilus (photographilus?) in de omstandigheid dat in ons Vaderland tot dus verre ‘nog geen boek, althans geen goed werk over de photographie is verschenen’, en het is zijn doel ‘die gaping aan te vullen en zoo beknopt mogelijk deze schoone [uit]vinding te beschrijven, met opgave der allerlaatste en beste verbeteringen aan haar toegebragt’. Inderdaad, terwijl in naburige landen een aantal van goede geschriften bestaat, die voor het meerendeel den photograaph in de uitoefening van zijne kunst tot vrij zekeren gids kunnen dienen, ja, terwijl er in Duitschland en Engeland zelfs geregeld uitkomende weekbladen bestaan, geheel aan de vorderingen dezer schoone kunst gewijd, is tot nog toe alles wat over haar in ons Vaderland het licht heeft gezien, bepaald gebleven tot een paar vrij onbeduidende brochures, welke buitendien thans niet meer op de hoogte van den tijd zijn, en tot eenige losse stukken van het groote geheel, hier en daar in natuurkundige en andere Tijdschriften verspreid.
Met de steeds toenemende belangstelling welke der photographie ook hier te lande wordt geschonken, moet zich de behoefte aan een degelijk werk over dit onderwerp sterker doen gevoelen, zoodat zulk een werk voorzeker eene gunstige ontvangst zoude mogen verwachten.
De lezing van het tegenwoordige geschrift, echter, heeft ons, tot onze spijt, overtuigd dat het niet in die behoefte kan voorzien. Het komt ons voor, weinig meer verdienste te bezitten dan hetgeen hier reeds vroeger over deze kunst is uitgegeven, en gewis zal de Nederlandsche Photograaph, die hier denkt te vinden wat hij lang gemist en gezocht heeft, het even als wij onvoldaan en teleurgesteld weder ter zijde leggen.
Het zal tot staving van ons afkeurend oordeel niet noodig zijn het boek in zijn geheel te doorloopen; het aantoonen van een zijner voornaamste gebreken zal wel voldoende zijn. Het hoofdgebrek, door ons bedoeld, is onvolledigheid, en 't is bij deze zijde van het werkje dat we een weinig zullen stilstaan.

{==83==} {>>pagina-aanduiding<<}

Het wetenschappelijk gedeelte is zeer mager behandeld, en bevat niet meer dan eene korte en oppervlakkige beschrijving van de optische en chemische werking des lichts in de donkere kamer. Onze overtuiging is: dat het voor aanvangende photographen veel te weinig bevat, terwijl het reeds voor half ingewijden overbodig is. Over het onderscheid tusschen het optisch en photogenisch brandpunt, de verandering van de gevoelige laag door de lichts-inwerking, het verschil in werking tusschen Bromium- en Jodium-preparaten, de veranderingen, welke de stoffen, òf tot ontwikkeling, òf tot fixering van het beeld voortbrengen, en vele andere belangrijke wetenswaardigheden meer, wordt niet, of zeer onbepaald gesproken. De redenen van deze oppervlakkigheid zijn, althans wat het scheikundig gedeelte aangaat, welligt hierin te zoeken, dat de Schrijver, ofschoon zelf photograaph, geene kennis van dit gedeelte van zijn vak bezit; anders toch had hij o.a. de Joduretum potassii niet herhaaldelijk jodiumzure potasch genoemd. Laatstgenoemd preparaat (Ka0, J05) heeft eene lijnregt tegenovergestelde werking van de Jod.-potassium (Ka J.), welke hier bedoeld wordt, en is in de photographie niet te gebruiken. Op andere plaatsen noemt hij de Jod.-pot. ook wel jodium-potasch. Even zoo zijn bij hem Joduretum ammoniae en Joduretum argenti jodiumzure verbindingen.
Iets ruimer, en, wij voegen er gaarne bij, ook iets beter, is het praktische gedeelte uitgewerkt. Er zijn zelfs Hoofdstukken - namelijk die, waarin over de behandeling van het papier en het glas wordt gesproken, of over sommige punten die bij de expositie moeten in acht genomen worden - welke onzen bijval zouden wegdragen, zoo niet, oogenschijnlijk opzettelijk, de beschrijving der toestellen en der veelsoortige manipulatiën met dezelve waren achterwege gelaten, waardoor alles voor den eerstbeginnende toch weêr onbruikbaar wordt. Ook over het retoucheren, hetwelk bij beelden op papier bijna nimmer kan worden gemist, wordt niet gesproken. De voorschriften, gegeven ter vervaardiging van veduten en portretten, zijn te weinig in getal, en hebben het nadeel dat ze 1o. zeer omslagtig en zamengesteld zijn (de Schrijver houdt zeker de bekende Boerhavische spreuk, op bl. 35 aangehaald, voor nog al rekkelijk), en 2o. veelal langzaam werken.
Reeds uit het opgenoemde kan worden opgemaakt, in hoe

{==84==} {>>pagina-aanduiding<<}
verre de Schrijver zijne belofte (bl. 2) omtrent het opgeven der allerlaatste en beste verbeteringen heeft gehouden. Hijzelf, evenwel, schijnt op het eind van zijnen arbeid nog al voldoening te hebben gesmaakt, daar hij, blijkens bl. 76, in den waan verkeert, niets te hebben overgeslagen wat op deze kunst betrekking heeft. Wij zullen daarom en ter zijner herinnering nog eenige zaken opnoemen die alle, niettegenstaande haar groot belang, gemist worden.
Eene der heerlijkste vorderingen in de photographie, en die tevens zeer gemakkelijk in praktijk is te brengen, is de vergrooting van het lichtbeeld; - portretten, b.v., van eenige duimen tot op levensgrootte. Reeds in het begin des vorigen jaars is deze bewerking door onderscheidene photographen, zoo als mayall, skopall en heilmann, bekend gemaakt, en het daartoe dienstige apparaat is sedert dien tijd bij sommige Duitsche Optici verkrijgbaar. In dit voorjaar gaf Dr. schnauss te Jena in Dingl Journal, Bd. CXXXV, Heft 4, een zeer eenvoudigen toestel, welke men met uitstekend gevolg tot dit einde kan gebruiken, en bijna zonder kosten doen vervaardigen. Photophilus maakt van 't een noch van 't ander gewag. Wat hij op bl. 72 zegt van eene dergelijke vergrooting der portretten door middel van den zonmikroskoop, is zeer onpraktisch, en kan alleen betrekking hebben op de opvanging van het tot zekere mate vergroote beeld van uiterst kleine voorwerpen, infusie-dieren, plantendeeltjes, enz. Gesteld al, dat men het portret met behoud van al zijne fijne détails tot eene zoodanige kleinte konde brengen, om in zijn geheel door de objectieflens van een zonmikroskoop te worden opgenomen (de zekerheid van welke operatie wij sterk betwijfelen), dan zoude toch de alsdan enorme vergrooting steeds eene flaauwe afbeelding voortbrengen, bovendien met al de naar dienzelfden maatstaf vergroote gebreken, welke in den verkleinden vorm aan het gezigt ontsnapt waren.
Verder:
Wat vóór dezen de vervaardiging van lichtbeelden op collodion zeer in den weg stond, was de lastige omstandigheid, dat de bereide plaat, onmiddellijk na de sensibilisering in het zilverbad, moest worden gebruikt, daar anders door de snelle verdamping van den aether de gevoeligheid van het collodion voor het licht afneemt. De uitvinding van een middel,

{==85==} {>>pagina-aanduiding<<}
del, waardoor dit bezwaar wordt weggenomen, en de kunstenaar zijne platen dagen, ja, weken te voren geheel kan gereed maken, en bewaren, is voorzeker als eene der belangrijkste vorderingen in de photographie op glas aan te merken. Ofschoon nu werkelijk zulke ‘geanticipeerde’ collodions reeds in Augustus 1854 door spiller en brookes, en later door shadbolt zijn aan de hand gegeven, vindt men daarvan bij photophilus met geen enkel woord melding gemaakt.
Zoo gewaagt hij ook niet van photographie op glas met media van eiwit (eiwit-gom, eiwit-honig), stijfsel, arrowroot, lijm, gelatine, gutta percha-collodion, schietpapier-collodion; van photographie op andere stoffen als: porselein, lithographintensteen, enz.; van Energiatypie, Chromatypie en dergelijke typieën meer, en de verbeteringen welke hierin in den lateren tijd gemaakt zijn.
Eindelijk:
Van de menigte glasslijperijen, welke in het leveren van deugdzame objectiefglazen voor de camera obscura uitmunten, wordt alleen die van den Heer chevalier te Parijs genoemd. Nu zijn de goede eigenschappen der Fransche glazen niet te miskennen; doch algemeen - en dit moest ook onze Schrijver weten - wordt aan de objectiven van de Heeren voigtlander en zoon te Weenen boven alle anderen de voorrang gegeven. De aanprijzing van al hetgeen van den Heer chevalier komt, is in dit boek waarlijk zóó eenzijdig, dat het bij ons een soortgelijken indruk heeft te weeg gebragt, als de lezing van een paar Duitsche werkjes over dit onderwerp, welke allen schijn hebben, meer tot aanbeveling van eene fabrijk dan ten nutte van het publiek te zijn geschreven. Het is echter te betwijfelen of de Heer chevalier met deze aanprijzing op den duur wel zeer gediend zal zijn.
Wij zijn dan nog altijd op een goed boek over Photographie wachtende.
b.h.s.

Richard Hildreth, Esq., Geschiedenis van de Vereenigde Staten van Noord-Amerika, sedert de ontdekking van Columbus. Uit het Engelsch, met Aanteekeningen door M. Keyzer. Eerste Deel. Te 's Gravenhage, bij H.C. Susan, C.H.z. 1854. In gr. 8vo. VI en 519 bl. f 5-50.

Sedert eenige jaren hebben wij in onze taal Beschouwingen

{==86==} {>>pagina-aanduiding<<}
en Overzigten van den toestand der Vereenigde Staten, van verschillenden aard, nu meer dan minder uitvoerig, ontvangen, van personen die, òf na een langdurig, òf na een maar kort verblijf in de Unie, hunne bevinding en inzigten hebben medegedeeld. Aan eene Geschiedenis van de Vereenigde Staten beginnende met den onafhankelijkheids-oorlog, ontbrak het evenmin. Maar eene Geschiedenis aanvangende met de eerste bevolking door Europeërs was nog niet geleverd, en ontbrak zelfs in Noord-Amerika. In de laatste jaren evenwel is men in de Unie aangevangen veelvuldige nasporingen te doen, omtrent de vroegste bewoners en de eerste Europesche kolonisten. Daaraan heeft de wereld te danken: heckewelder, History, Manners and Customs of the Indian Nations, en schoolcraft, History, Condition and Prospects of the Indian Tribes of the United States, alsmede de werken van o'callaghan, History of New-Netherland, en brodhead, History of the State of New-York, welke beide laatste op ons Vaderland betrekking hebben, terwijl vooral de laatstgenoemde Schrijver vlijtige onderzoekingen in ons Vaderland heeft bewerkstelligd. Zoo naderde men meer en meer eene grondige kennis van dat belangrijke gedeelte van Noord-Amerika, dat, vóór omtrent het drie-vierde gedeelte eener eeuw, van eene Britsche Kolonie een onafhankelijke en magtige Vrijstaat is geworden. Bancroft gaf zijne History of the United States, en richard hildreth trad op om de Geschiedenis dier Staten te behandelen sedert de ontdekking van columbus ‘tot en met 1820’. Hij, die de vertolking, of liever de bearbeiding dier Geschiedenis in onze taal heeft ondernomen te leveren, de Heer m. keyzer, hoopt die
Geschiedenis tot het jaar 1854 voort te zetten, en zegt er van: dat men door hildreth's arbeid ‘krijgt een juist begrip van de zeden, gewoonten, regeringswijze, staats-instellingen, verschillende godsdienst-denkwijzen, vroegere uitstekende mannen, handel, nijverheid, landbouw, en al 't geen op Amerika betrekking heeft’.
Al vergeten wij voor een oogenblik de betrekking die Nederland op de Vereenigde Staten van Noord-Amerika heeft, dewijl 't tot de aanvankelijke beschaving veel heeft toegebragt, daar Nieuw-York, de aanzienlijkste en bloeijendste hunner steden, vroeger den naam van Nieuw-Amsterdam heeft gedragen - ook dan nog verdient een Staat die zoo groot en

{==87==} {>>pagina-aanduiding<<}
magtig geworden is, onze bijzondere belangstelling en opmerkzaamheid, en is hij wel waardig dat men zijne geschiedenis, van de aanvankelijke gronding en ontwikkeling af, naga en onderzoeke. Niet ten onregte is er onlangs van gezegd: ‘Het oog der Oude Wereld, reeds met zoo verschillende uitdrukking op de Nieuwe Wereld, sedert columbus, gevestigd, rigt zich in onze dagen meer dan ooit derwaarts; nu eens om er de geheimen af te zien, wier toepassing haar een nieuw of verhoogd leven en werkzaamheid meêdeelt; dan weêr als op het land der hope, waar menige wond geheeld, menige onvoldane behoefte bevredigd wordt, menig hoofd opgerigt.’ Ook omdat zoo velen het oude Europa verlaten om in die Staten een nieuw vaderland te zoeken, verdient dat land onze aandacht, en zijne geschiedenis onze beoefening.
De Heer keyzer doet er dus wèl aan het werk van hildreth voor zijne landgenooten toegankelijk te maken. Hij heeft zich niet bepaald tot eene woordelijke vertaling, maar, zoo als hij in ‘Een woord aan den Lezer’ zegt, de breedvoerigheid van den Schrijver in de vermelding van de vestiging en vroegste lotgevallen der verschillende Koloniën, wat ingekort, en, daarentegen, aan de Geschiedenis van Nieuw-Nederland, waaraan ‘de Schrijver slechts een vijftigtal bladzijden wijdde’, ‘bij de overplanting op onzen bodem’ eenige meerdere uitbreiding gegeven. De Heer k. zegt, dat op bl. 280 in de aanteekening zijn opgegeven de verschillende werken door hem bij die gelegenheid geraadpleegd; - deze aanteekening is aldaar te vergeefs door ons gezocht. Waarschijnlijk is het eene drukfout, en zal bl. 286 bedoeld wezen. Daar althans lezen wij: ‘Hildreth heeft al 't geen op de geschiedenis van Nieuw-Nederland, onder de Hollanders, betrekking heeft, wat stiefmoederlijk behandeld. Wij maken derhalve van de bronnen, die ons ter dienste staan, gebruik, om onze Koloniën regt te laten wedervaren. Bij de uitbreiding van den tekst zijn onze hoofdbronnen o'callaghan, brodhead en bancroft’. - Het is geen wonder dat de Heer keyzer daarbij nu en dan wel wat zéér uitvoerig wordt, als men bedenkt dat die Schrijvers allen aan breedvoerigheid in het ontwikkelen van allerlei min beduidende voorvallen mank gaan. - Welmeenenden dank echter verdienen zijne pogingen.
In dit compres gedrukte Eerste Deel ontvangt de lezer de

{==88==} {>>pagina-aanduiding<<}
ontdekkingstogten, sedert columbus, in 1492, het nieuwe werelddeel aan Europa bekend maakte. Weldra treden de Koloniën op: Carolina, St. Augustijn, Nieuw-Mexico, Virginië, Acadië, Nieuw-Frankrijk, Nieuw-Nederland, Nieuw-Engeland, Nieuw-Plymouth, Laconië, Massachusetts-Baai, Nieuw-Hampshire, Ligonië, Pemaquid, Maryland, Connecticut, Providence, Rhode-Island, enz., en men verneemt de lotgevallen van de meeste hunner tot onder de regering van Koning jacobus II van Engeland.
Verder wordt men bekend met den onderlingen naijver en strijd tusschen die verschillende Koloniën, de oneenigheden tusschen de kolonisten en hunne Gouverneurs, en hoe de laatsten onbepaald meester zoeken te blijven, doch de zetelaars langzamerhand eenige regten als burgers en ingezetenen verkrijgen. Het treurigste gedeelte van het tafereel is de strijd tusschen de blanke indringers en de oorspronkelijke bevolking of Roodhuiden. Meestentijds zijn het de eersten die door roof en doodslag aanleiding geven tot de bloedige vete tusschen hen en de eigenlijke ingezetenen, en geen wonder dat zij, door de meerdere voortreffelijkheid hunner wapenen, en hunne grootere vorderingen in de kunsten der beschaving, op den duur de overwinning behalen. Dat de eerste kennismaking meestal op zoo vijandige wijze geschiedde, betreurt men te meer, wanneer men verneemt welke schoone en zelfs voortreffelijke hoedanigheden bij de oorspronkelijke volkstammen worden gevonden. Men hoore (bl. 29 in de Noot): ‘De gehechtheid van den vader aan zijne kinderen gaat zoo ver, dat er zich gevallen hebben voorgedaan, waarin hij zich voor zijne zonen opofferde. Een zoodanig meldenswaardig voorbeeld vindt men in de geschiedenis van den krijg, in de zeventiende eeuw tusschen de Chippewas en de Vossen, nadat de laatsten zich in 't Westen met de Sioux hadden verbonden. In dien krijg namen de Vossen den zoon van een vermaard en oud opperhoofd van de Chippewas gevangen. De oude man hoorde, toen hij in de hut kwam, het hartverscheurend nieuws, en 't lot van zijn zoon kennende, volgde hij, alleen, het spoor van den vijand en bereikte 't Vosdorp, terwijl men er bezig was met 't ontsteken van 't vuur, waarop hij levend zou verbrand worden. Hij stapte stoutmoedig in den kring en bood aan zijn zoon te vervangen. Het voorstel werd aangenomen en

{==89==} {>>pagina-aanduiding<<}
de oude, zonder dat hij zich verwaardigde eenen zucht te loozen, werd levend aan den staak verbrand. - Wanneer 't voedsel schaars wordt, bespaart de moeder doorgaans wat om aan hunne behoeften (der kinderen) te voldoen, en weinig is voor hen genoeg. Indien in zulke gevallen het gezin 's avonds zonder eten ter ruste gegaan is, staan de vader en de zoons 's morgens vroeg op om wild op te sporen. Gelukt het een nu iets, al is het maar een patrijs of eekhorentje, te vangen, dan wordt het dier onmiddellijk naar de tent gebragt, gekookt en in zoo vele deelen gesneden als er leden in het gezin zijn. Somtijds achten de oudere leden 't verdienstelijk om ten behoeve van vrouwen en kinderen afstand van hun deel te doen.’
Over de huishouding dier oorspronkelijke bewoners, lezen wij (bl. 18), dat zij de menschelijke zamenleving onder hare eenvoudigste en ongekunsteldste vormen vertegenwoordigden. ‘Zij waren in eene menigte kleine stammen verdeeld, die in dorpjes te zamen woonden, in hutten, welke van boomtakken gemaakt en met kunstig geweven matten bedekt werden. Men omringde die dorpen wel eens, om ze tegen den vijand te beter te kunnen verdedigen, met ruw palisaadwerk van boomen of struiken, of legde ze aan op een eilandje, dat in het midden van een moeras lag. Men bouwde ze ook dikwerf, ten gemakke voor de visscherij, aan inhammen van de zee of op plaatsen waar eene rivier in eene andere viel. Elk dorp had zijn eigen opperhoofd, wiens waardigheid dikwerf erfelijk was.’-Op bl. 23: ‘Iedere Indiaan had een algemeen erkend regt in de hut welke hij gebouwd, in het te veld staand koorn dat hij gezaaid, het wild dat hij gedood had, en op alle roerende goederen die de vrucht van zijne nijverheid of bekwaamheid waren. Doch het denkbeeld van het verzamelen van goederen kende men te naauwernood. - De Indianen waren mild, omdat zij gedachteloos en onbezorgd voor de toekomst waren. Zij die voedsel hadden, waren altijd bereid 't met den hongerige te deelen.’ Men leze verder daar ter plaatse wat er van het karakter dier volkstammen gezegd wordt, tijdens zij met de Europeërs bekend werden.
Wij zullen ons niet ophouden met het nagaan van de lotgevallen der Koloniën, door Spanjaarden, Engelschen, Franschen, Zweden en Nederlanders gesticht, noch ondernemen de

{==90==} {>>pagina-aanduiding<<}
juistheid der verschillende opgaven te toetsen; maar wij zullen hier en daar even stilstaan bij bijzonderheden welke de Nederlandsche volkplantingen betreffen, en dat te meer omdat de opschriften der Hoofdstukken, naar ons oordeel, wel wat ál te beknopt zijn.
Van hudson, en dus van den aanvang der togten door of voor rekening van Nederlanders gedaan, wordt gewag gemaakt op bl. 57, en omtrent diens togt lezen wij op bl. 62: ‘Aldus was de Hollandsche vlag, door de ontdekking van hudson, de voorbode van de beschaving langs de oevers van de groote rivier van New-York (wij begrijpen niet waarom de Heer k. alhier en elders niet Nieuw schrijft), die, voor zoo ver bekend is, sedert verrazani, door geen Europeër bezocht werd. Alhoewel het hoofddoel van de reis der Halve-Maan mislukt was, had hudson echter den grondslag gelegd voor een toekomstigen, magtigen Staat. (De Staat Nieuw-York telde in 1850 ruim drie millioen inwoners.) De aanlokkelijke streek, waarheen het Amsterdamsche jagt door het toeval was gevoerd, werd weldra eene Kolonie voor de Hollanders, die er de leerstellingen van de Hervormde godsdienst overplantten, en aan de regtspleging hunner voorvaders gehoorzaamden. De Hollanders maakten, onder den naam van Nieuw-Nederland, aanspraak op de Noord-Amerikaansche kust van de South-Bay (waarom niet Zuid-Baai?) af, welke de Engelschen de Delaware noemden, tot Oostwaarts aan Cape Cod.’
Op bl. 341 vindt men: ‘Den toestand van de Kolonie kan men, daar statistieke bronnen ontbreken, 't best leeren kennen uit de betoogen van de gemeente aan 't moederland, en de maatregelen welke dien ten gevolge genomen werden. Reeds in 1628 maakten slaven een deel van de bevolking uit. De invoering van die menschen werd vergemakkelijkt door de neêrzettingen die de Hollanders in Brazilië en ter kuste van Guinea bezaten, en door 't nemen van Spaansche en Portugesche schepen. Men moest groote kosten maken om handen uit Europa te krijgen, en de aanvoer voldeed geenszins aan de behoefte. De boerenknechts, die uit 't moederland kwamen, werden weldra door de voordeelen van den pelterijhandel uitgelokt den landbouw vaarwel te zeggen. Men was derhalve genoodzaakt Negers te nemen, en de slavenarbeid

{==91==} {>>pagina-aanduiding<<}
werd aldus, èn door de noodzakelijkheid, èn door goedkoopheid, eene hoofdbron van de landstreek.’ - Wij hebben deze zinsnede geenszins aangehaald om het aanwezen van slaven en de wijze hoe zij in Nieuw-Nederland gekomen zijn, òf toe te stemmen, òf tegen te spreken, maar enkel om aan te toonen dat het verschil tusschen de Hollandsche en Engelsche boerenknechts in Noord-Amerika zeer groot was. De eersten waren aan hunne broodheeren verbonden in maniere als thans nog in Nederland gebruikelijk is, de laatsten waren in eene tijdelijke slavernij, en mogten voor zeker aantal jaren (ni fallor zeven jaren) hunnen meester evenmin verlaten als de slaaf zulks vermag. Uit dien hoofde waren de Engelschen veel zekerder van hunne knechts dan de Nederlandsche meesters of patroons.
Ten aanzien van de wederregtelijke vermeestering van Nieuw-Nederland door de Engelschen, lezen wij (bl. 426): ‘De Engelsche vlag werd eindelijk zegepralend ontrold, waar die van Holland gedurende eene halve eeuw met 't volste regt had gewapperd, en de Koning van Groot-Brittannië werd van Virginië tot Canada als souverein erkend. - Wat daarvan ook de gevolgen mogen geweest zijn, deze verraderlijke en schandelijke in bezitname van 't grondgebied en de bezittingen van een bondgenoot die niets kwaads vermoedde, was daarom niet te minder eene schending van regt en openbaar vertrouwen. Men kan inderdaad met grond zeggen, dat van alle handelingen van baatzuchtige trouweloosheid, die karel II beraamde en ten uitvoer bragt, geene zoo karakteristiek en zoo laag was als deze.’ De Heer k. voegt er in eene noot bij: ‘Dit zijn de eigene woorden van brodhead, den onpartijdigen geschiedschrijver van den Staat New-York.’ Ook wordt in de voorgaande noot gezegd: dat na brodhead, o'callaghan als onpartijdig moet worden beschouwd. Van bancroft en hildreth heet het: ‘dat zij nu en dan vrij onpartijdig zijn.’
Doch wij moeten afscheid nemen van dit Eerste Deel, na den wensch te hebben uitgedrukt: dat de Heer keyzer woord zal kunnen houden en de Geschiedenis der Vereenigde Staten tot den tegenwoordigen tijd zal voortzetten. - De Uitgever heeft voor helder papier en eene zuivere, duidelijke letter, bij compressen druk, zorg gedragen.


{==92==} {>>pagina-aanduiding<<}

De gang van den Oosterschen(?) Oorlog, en de togt naar de Krim. Opgedragen aan het Keizerlijk Bewind van Z.M. Napoleon III. Door een Opperbevelhebber van het leger aldaar. Naar het Fransch. Te Vianen, bij G.S.A. Stuart. 1855. In gr. 8vo. 57 bl. f :-50.

Hoewel, sedert den val van Sebastopol, de belangstelling in, en de geestdrift voor den oorlog in 't Oosten aanmerkelijk is verflaauwd, zal toch dit werkje nog met genoegen gelezen worden. Na eene beschouwing van de aanleidende oorzaken des oorlogs en de daarmede in verband staande diplomatieke handelingen, volgt in beknopte en algemeene trekken een verhaal van den gang der zaken, sedert den aanvang der expeditie tot 6 November 1854, en eindigend met de uiting van het gevoelen: ‘dat de togt naar de Krim eene dwaasheid is’, en ‘dat het hoog tijd is voor de gealliëerden tot den terugtogt over te gaan’. Ofschoon die meening door de gebeurtenissen is gelogenstraft, kan men haar wel toegeven aan den Schrijver, die in al de wederwaardigheden, ontberingen en gevaren dezer expeditie schijnt te hebben gedeeld. Maar dat die Schrijver ‘een Opperbevelhebber’ van het Krim-leger wordt genoemd, is hoogst waarschijnlijk eene bluf of eene vertaalfout; hij zal een hoofdofficier (officier supérieur) of onderbevelhebber zijn, vermoedelijk van nog jeugdigen leeftijd. Dit laatste is merkbaar aan zijne oordeelvellingen over de opperbevelhebbers en ondergeschikte generaals, die hij nog al over den hekel haalt; en vooral daaraan, dat Lord raglan, naar zijne meening, veel te oud was om een goed hoofdbevelhebber te kunnen zijn. Jongelieden gispen gaarne, en vallen bij voorkeur aan wat boven hen is en hunne vooruitzigten in den weg staat, en inzonderheid wat oud is. Hoe dit zij, het boekjen is lezenswaard. Het is, hoewel slordig, vrij vlot vertaald; sommige zinsneden en benamingen evenwel doen zien dat de Vertaler geen kenner is van krijgszaken, en enkele der met verschillende spelling meermalen voorkomende namen van bevelhebbers getuigen dat hij ook niet vertrouwd is met die namen, of achteloos gewerkt heeft. Eene zorgvuldige vertaling is het geenszins: b.v.
‘Oostersche oorlog’ en ‘Westmogendheden’ zijn oneigenaardige en inconsequente vreemd-
{==93==} {>>pagina-aanduiding<<}
heden; immers de oorlog is niet Oostersch, en de verbonden mogendheden, daarentegen, zijn wel degelijk Westersch.
Een paar staaltjes mogen van den inhoud - die bij uitstek Franschgezind, doch weinig Napoleontisch is - eenig denkbeeld geven. Bl. 47: ‘Het magtwoord van canrobert is: “men kan niet alles te gelijk doen”. Daarmede eindigt hij gewoonlijk zijne weigering. In het veld moet men alles te gelijk doen, en dat strijdt geheel en al met den bekrompen en tragen aard van den generaal.’ - Bl. 48: ‘Wij zullen alle uitwij(ei)ding vermijden die op de Engelsche generaals betrekking heeft; en alleen zeggen, dat wij het bejammeren dat dappere en moedige officieren als brown, cathcart, lac-evans (elders: lacy, evans) en zelfs de jeugdige hertog van cambridge(?!), niet een bekwamer, vlugger opperhoofd hebben, dat niet zoo oud is.’ - Bl. 50: ‘Daarna zagen wij met verbazing en ontzetting de Engelsche kavallerie als de bliksem op de vijandelijke drommen inrennen. Zij brak door de Russische gelederen heen en kwam bij hun achterste eskadrons niet dan ten koste van menig leven. Maar toen zag zij zich van alle zijden ingesloten, en in een musket(-) (geweer-) en schrootvuur, dat, van zeer nabij(,) alles wegmaaide als een maaijer op een korenveld. - Bosquet ijlde naar de opper-generaals (lees: opperbevelhebbers) om bevel te vragen een aanval te doen, of ten minste die onvertsaagde ruiterij te hulpe te snellen. Canrobert antwoordde dat dit te vergeefsch en te laat was. Lord raglan verroerde zich niet; met schijnbare onverschilligheid zag hij de vernieling zijner ligte kavallerie aan’, enz.
Dit zij genoeg om te doen zien dat het werkjen in een levendigen stijl en trant is geschreven.

Vier Maanden der Belegering van Sebastopol. Uit het Hoogduitsch. Met een gezigt op Sebastopol, benevens de portretten van Mentschikoff, Raglan en Canrobert. Te Arnhem, bij D.A. Thieme. 1855. In gr. 8vo. f 1-25.

De Schrijver van dit werk, dat uit de Leipziger Illustrirten Zeitung is bijeenverzameld, zegt in het Voorberigt: ‘zich zoo veel mogelijk van partijdigheid verwijderd te hebben gehouden, en, zonder het verwijt van grootspraak te vreezen, te

{==94==} {>>pagina-aanduiding<<}
durven beweren, dat er tot dus verre niets in het licht is verschenen, waarin met meer getrouwheid de landing van het verbondene leger, de gevechten aan de Alma en bij Inkerman, de vestingwerken van Sebastopol en het leven in de legerplaatsen en loopgraven worden beschreven, dan in de volgende bladzijden.’ Dit belooft veel; en, hoewel men begint hierop, met boileau, te zeggen:
‘...Ses écrits tout seuls doivent parler pour lui’ -



stemt men al lezende meer en meer toe, dat er iets waars in dit ‘beweren’ is. Het werk is met zaakkennis geschreven, in een onderhoudenden stijl, en op een aangenamen, doorgaans bezadigden en waardigen toon, die volmaakt strookt met den ernst van het onderwerp. Alleen is het - doch zonder partijdige voorliefde - een weinig eenzijdig Engelsch; waardoor het blijkbaar wordt, dat de berigtgever zijne ‘Vier Maanden’ (Sept. 1854-Jan. 1855) grootendeels in het Engelsche leger voor Sebastopol zal hebben doorgebragt. Die eenzijdigheid neemt niets weg van den takt, de orde en de klaarheid van het verhaal, hetwelk zoo veel wetenswaardigs bevat, dat het den lezer zeker niet onbevredigd zal laten. De geschiedenis der expeditie naar de Krim en der belegering van Sebastopol zal eerst na jaren onderzoeks en schiftens kunnen beschreven worden, maar elke goede bijdrage daartoe verdient alreeds belangstelling als deel van het eenmaal te vormen geheel.
De vertaling is bijkans onverbeterlijk; enkele foutjes in het technische zijn een oningewijde niet kwalijk te nemen, en hinderen ook slechts den man van het vak. Zoo leest men: bl. 10: kondschappende schepen, voor: adviesschepen; jagten; bl. 15: contre-admiraal, voor: schout-bij-nacht; bl. 107: opperveldheer, voor: opperbevelhebber; bl. 115 en 128: rottenvuur, voor: twee-gelederen-vuur; bl. 122: wacht buiten! voor: wacht, heraus! - Wijders: vuur van het kleine geweer, voor: kleingeweer-vuur, en enkele dergelijke.
Volgens bl. 48 zijn er 1762, en volgens bl. 51 meer dan 4000 Russen in den slag aan de Alma gesneuveld: dat verschil is wat ál te groot!
Op bl. 57 staat: ‘Een eigendommelijke trek van den slag’; dit Germanisme ware door het gebruik van 't Hollandsche ‘eigenaardig’ te vermijden geweest.
Op bl. 124 en 125 is één regel geheel misdrukt.

{==95==} {>>pagina-aanduiding<<}

De spelling van eenige basterdwoorden ziet er regt barbaarsch uit. Zoo vindt men: pakkazje, bagazje, voerazje, sjaal, enz. Bij uitzondering misschien, vindt men echter: mar(s)cheren en genie. Waarom spelt de Heer b. die dan ook niet: marsjeeren en zjenie?
Ten slotte geve het volgende kleine uittreksel een maatstaf om over het geheel te kunnen oordeelen (bl. 158): ‘Zoodanig is het lot van den oorlog, en de Engelsche dagbladen, welke daarover de alarmtrom zoo geweldig roerden, moesten bedacht hebben, dat zij van de officieren, van welke zij klagten over deze onaangenaamheden ontvingen, geen zeer gunstig getuigenis gaven, inzonderheid, daar zich de Franschen stilzwijgend naar het onvermijdelijke schikten en niet ieder van hunne korporaals lange brieven over de onbekwaamheid van canrobert naar huis liet schrijven, wanneer men tegenover den vijand niet zoo genoegelijk kon leven als in de kazerne zijner garnizoensplaats.
Men kan zich niets akeligers voorstellen, dan de landstreek, waarin de legerplaats werd uitgestoken. Hoewel zij eene hoog gelegene vlakte is, strekt zij zich echter zoo ver uit, dat het op den beschouwer den indruk eener vallei maakt. De hooge bergen in het Zuiden en het Oosten schijnen op die wijze kleiner. De zee wordt door het rijzen van het terrein naar het Westen verborgen. Het hoogste punt van het plateau ligt in het Noorden, en het leger begint omstreeks 400 schreden van den kant der hoogte, welke van de bij Sebastopol in havens uitloopende kloven doorsneden wordt. De kleur der landstreek is eenvoudig genoeg - een donker grijsbruin.....Het gras is op de hoogten schraal en thans geel. Boomen zijn nergens te zien; doch hier en daar vertoont zich eenig kreupelhout, dat uit lage struikachtige eiken bestaat. Over 't algemeen ontdekt het oog niets dan de bruine aarde, welke met grijze rotsstukken bezaaid en hier en daar met verdorde distelen begroeid is. Door deze afschuwelijke woestijn loopt gelijk eene witachtig graauwe streep van het Oosten naar het Westen de Britsche legerplaats heen. Zij is anderhalf uur lang en strekt zich, gelijk boven werd aangemerkt, tot aan den rand der groote kloof uit, van waar de Fransche liniën de keten tot aan de Zee voortzetten.’
Papier en druk zijn goed; wij achten het werk een ruim debiet waardig, en bevelen het inzonderheid voor leesgezelschappen aan.


{==96==} {>>pagina-aanduiding<<}

Waarom is Jan rijk en Piet arm? of waarom is het vermogen zoo ongelijk verdeeld? Uit het Fransch van Hyppolyte Passy vertaald door Mr. J.J. Bleeker. Te Groningen, bij J.B. Wolters. 1855. In 8vo. 62 bl. f :-50.

Dit kleine geschrift, waarvan het oorspronkelijke in Frankrijk werd uitgegeven met het oog op den politieken toestand van 1848, is bestemd tot bestrijding van de buitensporigheden der Socialisten, die de maatschappij naar een ideaal van hunne fantaisie hervormd wilden zien. Er wordt in betoogd dat de maatschappelijke orde geen uitvloeisel van bloot kunstmatige verbindingen, maar veeleer op vaste natuurwetten gegrond is, en de ongelijke verdeeling der rijkdommen daaronder een eersten rang bekleedt; dat ongelijkheid bestaat in de bedeeling met physieke en moreele krachten, en even zoo ook in de toestanden die van het geluk afhankelijk zijn, wijl het lotgeval den een gunstig den ander ongunstig is; dat alzoo alles leidt tot de onvermijdelijke uitkomst van eene oneindige ongelijkheid in vermogen; en dat wie over dit alles mort, tegen den Schepper mort, die ons zulk eene aardsche verblijfplaats heeft gegeven. Eene aanwijzing volgt hierop van het nut dat ook in die ongelijkheid is gelegen, als prikkel tot werkzaamheid en vooruitgang, en van het groot voordeel der vorming van kapitalen, die van dienst zijn om de algemeene nijverheid in leven te houden, met bestrijding vooral van de dwaalleer die eigendom van den arbeid als nuttig, doch eigendom van den grond als onwettig beschouwde, en den erfelijken overgang van eigendommen wilde zien opgeheven.
Alles loopt uit op de slotsom, dat vooruitgang van maatschappelijke welvaart onafscheidelijk zamenhangt met de vrije verdeeling van den rijkdom, zoowel als met den eerbied welke aan den eigendom behoort te worden betoond.
Gaarne getuigen wij dat het gezegde bondig, duidelijk en bevattelijk is, en uit dit oogpunt eene loffelijke vermelding verdient. Of er echter, na al het reeds geschrevene over dit onderwerp, nu nog wel eene wezenlijke behoefte bestond aan deze overbrenging in de Hollandsche taal, is eene andere vraag. Wij, Nederlanders, zijn van Socialistische buitensporigheden nu eenmaal genoegzaam afkeerig; en voor zoo ver ook hier

{==97==} {>>pagina-aanduiding<<}
te lande bij sommigen daartoe overhelling mogt hebben bestaan, kunnen wij toch van die kwaal thans weinig sporen meer ontdekken, die eene vernieuwde betoogvoering daartegen voor ons bijzonder nuttig of noodzakelijk zouden maken. Ofschoon eenige verstandiglijk aangebragte noten, van den Vertaler, de belangrijkheid hebben verhoogd, kan dit toch niet verhinderen dat ziju arbeid nu eenigzins le mérite de l'apropos schijnt te missen.

Bloemen. Keur van Nederlandsche Poëzij. Te Amsterdam, bij Allart en van der Made. 1855. In kl. 8vo. 232 bl. f :-70.

Bloemlezing uit Dichtwerken. 4e druk. Te Amsterdam, bij Weytingh en van der Haart. 1855. In kl. 8vo. f :-25.

De smaak des publieks schijnt bijzonder te vallen op Bloemlezingen. Behalve eene nieuwe uitgave van de Schoonheden uit Nederlandsche Dichters, zagen wij: Onze Muze, door s.j. van den bergh; Bloemen, door J. hilman; Bloemlezing, door w. zeegers; en het Klassiek Letterkundig Pantheon bij roelants verschijnen. Met minder ophef dan Onze Muze worden ons de twee bovengenoemde aangeboden; maar de naauwkeurige vriend en kenner der Nederlandsche letterkunde zal gewis dáárom niet op een lageren rang willen plaatsen de boekjes die eenvoudig en bescheiden voor den dag komen. Terwijl de Uitgever van Onze Muze zelf verklaart dat hij ‘niet te naauwgezet behoefde te zijn in het toctsen der gehalte van welken Zanger ook (?), te meer daar hij van ieder hunner (?) slechts één dichtstukje kon opnemen, hoewel nog niet altijd juist datgene, hetwelk (?) hij zich had uitgekozen’ - zien wij in de bovenvermelde veel meer eene strekking die wij kunnen roemen. Bloemlezingen moeten aan de jeugd in handen gegeven worden, opdat er smaak en liefde voor onze vaderlandsche letterkunde worde geboren. Het komt er niet op aan, dat er van ieder Hollandschen en Belgischen Dichter, die verzen uitgaf in afzonderlijke bundels, Tijdschriften of Jaarboekjes, iets worde opgenomen, als er maar van meer of min bekenden zulke stukjes worden geplaatst, die niet met het door ons genoemde doel in strijd zijn. Zonder te verklaren dat wij hier niet anders dan keurige en echte juweeltjes vinden, gelooven

{==98==} {>>pagina-aanduiding<<}
wij de keuzen der Heeren hilman en zeegers over het geheel te mogen prijzen. Er heerscht verscheidenheid in, en zoo er enkele middelmatige verzen in aangetroffen worden - geen van beide die rijmelarij gaf waar hij gedichten beloofde.
De Bloemlezing van den Heer zeegers heeft reeds haren weg gevonden. Het is de vierde druk dien wij hier ontvangen. Dat hij den overleden Heer r.h. van someren ‘Meester in de Regten’ heeft betiteld, is verkeerd. Hij had eene blaauwselfabrijk. - Wij twijfelen niet of de met drie staalplaten geïllustreerde uitgave der verzameling van den Heer hilman, die, op best papier en met gestempelden band en goud, ook naar het uiterlijk er keurig uitziet, zal als een aangenaam geschenk worden beschouwd en aangenomen; terwijl de bloot gecartonneerde uitgave à 70 cts. ter algemeene verspreiding geschikt is.






Mengelingen in Proza en Poëzij door Vrouwe A. Ockerse, Wed. Kleyn. Nieuwe Uitgave. Twee Deelen. Te Leyden, bij H.R. de Breuk. In 8vo. 471 bl. f 3-:

Anthologie uit de Gedichten van Mr. Hieronymus van Alphen. Te Utrecht, bij L.E. Bosch en Zoon. 1855. In kl. 8vo. 86 bl. f :-70.

Anthologie uit de Prozaschriften van Willem Emmery de Perponcher. Te Utrecht, bij L.E. Bosch en Zoon. 1855. In 8vo. 108 bl. f :-70.

Wij hebben het meer dan ééns betreurd, dat er zoo menig geschrift van blijvende waarde, dat bij zijn eerste verschijnen met groote, wèlverdiende ingenomenheid werd begroet, op den stroom des tijds wegdrijft, om aldra geheel en al in de vergetelheid te geraken. De namen van Mevr. kleyn-ockerse, van alphen, en de perponcher worden in de geschiedenis onzer letterkunde met roem vermeld, maar hoe weinigen onder ons die hunne werken lezen. In de plaats van hunne degelijke boekwerken zien wij nu nieuwe verschijnen, die gekocht en gelezen worden ofschoon zij op verre na niet de vergelijking met de oudere kunnen doorstaan. Daarom juichen wij de pogingen van de Uitgevers de breuk en bosch luide toe. Wij zijn verre van hen aan te klagen over het ‘opwarmen van oude kost’, waar die zoo goed, zoo smakelijk

{==99==} {>>pagina-aanduiding<<}
en zoo krachtig is. Een vonnis ter veroordeeling hebben wij alleen voor zulke Uitgevers die een gelukkig vergeten werk van vroegeren tijd met een nieuwen titel, waarop dan het woord: ‘Nieuwe Uitgave’ prijkt, voorzien, en nogmaals de wereld inzenden; maar gaarne zien wij dat menschen van smaak en kennis het tegenwoordig publiek in staat stellen tot het genieten van de gezonde vruchten, die in den hof onzer vaderlandsche litteratuur gegroeid zijn in een vroeger tijdperk. Zorge men slechts dat de prijs matig worde gesteld, en het voordeel zal voor publiek en Uitgever des te grooter zijn.




Nederlandsche Volks-Almanak, voor 1856. Uitgegeven door H.J. Schimmel. Te Amsterdam, bij H.J. van Kesteren. 199 en 16 bl. f :-90.

Dit volksboekje prijkt met vier platen, naar teekeningen van pochussen, en anderen, en het wordt geopend met een Kalender, waaraan men dadelijk ziet dat het doel méér is een behagelijk leesboek dan een goeden Almanak te leveren. Ongelukkig zijn ditmaal eenigen der spreuken, die 't voornaamste bestanddeel er van uitmaken, zeer oppervlakkig en onjuist. Het boekje viel bij Februarij open, en daar lazen we: ‘Waar één man den Staat redden kan, is de Staat naauwelijks de redding waard’. Dat is niet vereerend voor onze vaderen, van 1672 b.v.; maar wie durft beweren dat het Gemeenebest de redding toen niet waard is geweest? - Nog zonderlinger staat daar: ‘Wij leven in een tijd die daden noch woorden heeft’. Krijgt het volk dan in 't Bijblad en in honderd-vijftig couranten nog geene woorden genoeg? En wat noemt de S. daden, als hij van speyk vergeet, wiens zelfopoffering op den 5den dier maand pas vijf-en-twintig jaren zal zijn geleden? Zulke onbekookte spreuken doen zien dat het water (bl. 191) niet altijd op de Dichters alleen geheime tooverkracht uitoefent. Over die kracht levert de Heer beeloo, in zijn ‘Watersnood’, een half ernstig, half knorrig opstel, om 't volk af te schrikken van verzen die voor slagtoffers van watervloeden worden uitgevent, wijl die, zegt hij, zoo waterig zijn. Nuttiger zal men vinden de leerzame bijdrage van een ongenoemde: over de ‘Voedingsmiddelen’. In dichtmaat roept dercksen voorziening in voor 't lot der weduwen en weezen van behoeftige

{==100==} {>>pagina-aanduiding<<}
schoolmeesters; tracht de visser in zijne ‘Polderjongens’ den lezer te bewegen om liever aan de beschaving en bekeering van inlandsche dan van buitenlandsche heidenen te werken, en dringt van beers - door de nieuwe berijming van eene oude anekdote - de kinderen tot eene waardige behandeling en verzorging hunner behoeftige ouders. Ook van de novellen schijnen een paar opzettelijk voor het volk te zijn geschreven. Dr. sels raadt in zijne: ‘Eene heel orthodoxe Grondwet’, ieder aan om zich buiten politieke clubs te houden; en in: ‘Zal het dan altijd zoo blijven?’ beproeft donker het vooroordeel des werkvolks te bestrijden tegen ongelukkigen die eene onteerende straf hebben ondergaan. Ook nog een paar andere stukjes, b.v. het: ‘Bid en Werk’, en 't fraai ‘Gelukkig Ongeluk’, van didymus, zijn zeer geschikt om het volk op zijn belang te wijzen. ‘Het Liedeken van den Brand’, van binger, is aardig: als maar niemand ook dit als een raad of recept beschouwt. Bovendien vindt men in nog twaalf bijdragen in proza en poëzij verscheidenheid van ontspanningslectuur, en daaronder een kluchtigen brief van den ouden Heer smits; nog iets bijzonder liefs van didymus, in zijn ‘Doove Kwarteltjens’; iets gansch niet waterigs, maar vol gloeds, van bierman, jr., in ‘Van Heemstra’; iets heel schilderachtigs in den ‘Ooster-Avond’, van Mr. tollens, te Batavia; en twee stukken van den Redacteur: ‘De Geuzen-Sabbath’, in poëzij zoo als men die van hem, in losse stukken, gewoon is, en: ‘Lijden en Strijden’, een verhaal uit het dorpsleven, zóó objectief, zóó vol waarheid, eenvoudigheid, schilderachtige
opmerkingen, vernuft en gevoel, dat wij er, als 't eene bekrooning gold, den lauwer aan zouden toekennen, en 't welk alleen den prijs van 't boekje wel waard is.




Levensrichting, Familie-Roman door T. van Westhreene, W. Zn. Twee Deelen. Te Utrecht, bij N. de Zwaan. 1855. In gr. 8vo. 570 bl. f 6-:

Onder de Romanschrijvers van dezen tijd verdient de Heer van westrheene met onderscheiding genoemd te worden. Bij het talent der vinding bezit hij niet alleen een helderen blik, maar ook een warm hart en een diep gevoel. Zoo vereenigt hij

{==101==} {>>pagina-aanduiding<<}
veel in zich dat hem eene schoone toekomst als letterkundige kan verzekeren. Het welgevallen waarmede dan ook eenige vruchten van zijnen geest bij het meer beschaafde publiek zijn ontvangen geworden, kan onze meening bevestigen, en gelijk reeds zijn eersteling in vele opzigten lof verdiende, zoo is deze ‘Levensrichting’ allezins waardig met nadruk te worden aanbevolen.
Het werk getuigt - en dit is voor ons bovenal de grootste verdienste van dezen arbeid - van eene grondige kennis en levendige opvatting van het familie-leven in de middenklasse onzer zamenleving, met zijne bekrompen begrippen dikwerf, maar ook met al het goede dat dezen stand nog immer de kern van onze maatschappij doet wezen. Waar hij behoefte gevoelde om eenigerlei kwaal aan te wijzen, heeft de S. niet geaarzeld de wonde te peilen, en zelfs het ontleedmes te gebruiken; ware 't mogelijk velen ter genezing. Eenzijdigheid te bestrijden, de ware ‘levensrichting’, uit levenswijsheid voortspruitende, aan te bevelen - ziedaar zijn doel. En de middelen, die hij bezigt, zijn gelukkig gekozen; karel damstee en dora schuurling met hunne heldere begrippen en warme harten tegenover de stijve denkbeelden en bekrompen opvoeding der familie van der wiel te plaatsen, is eene gelukkige gedachte, en getuigt voor de naauwgezetheid waarmede de S. zijn onderwerp heeft bepeinsd. Het werk verdient aandachtig gelezen te worden; want wie het opvoedings-systeem dat w. aangeeft, opvolgen, kunnen niet anders dan goede vruchten daarvan plukken: zedelijke en verstandelijke ontwikkeling, als hand aan hand voortgaande, moet, dunkt ons, daarvan het gevolg wezen.
De karakters zijn goed volgehouden. De van der wiel's (vader en zoon) en dora en karel damstee zijn meesterlijk geschetst. Onder de schoone détails munten: dora's ziekbed en de schets van gerrit's positie uit, die eene belangstelling inboezemen, welke vooral aan de zorg waarmede de Auteur zijne tafereelen bewerkt heeft, is toe te schrijven.
Wij bevelen de ‘Levensrichting’ aan als een goed en degelijk werk, hoewel misschien wat te degelijk voor hen die lezen alleen om zich te ontspannen, of om nu en dan ledigen tijd aangenaam te dooden. Ter wille van dezen, die zeker 't groote gedeelte des publieks uitmaken, mogt de Auteur zich wel wat

{==102==} {>>pagina-aanduiding<<}
hebben bekort in zijne beschouwingen over abstracte onderwerpen, die, wij mogen 't niet verhelen, hier en daar langwijlig zijn. Dit is eene grieve die wij tegen den Auteur hebben. Bij wat meer kortheid, wat minder gedecideerds in zijnen toon, en wat minder uitweidingen over een thema, dikwerf geheel vreemd aan de intrigue, vooral waar de Schrijver zich op zijn stokpaardje ‘de kunst’ zet, zou hij gewis ook dát gedeelte van 't publiek herwinnen, 't welk voor het lezen van zijne romans is teruggedeinsd. Hij begrijpt niet genoeg dat hij niet alleen voor geheel ontwikkelde en gaarne bespiegelende lezers schrijft, maar dat velen, misschien wel de meesten alleen door de intrigue, en 't boeijende van contrasterende, levendig geschilderde situatiën en karakters te behagen zijn. Bij meer gloed, levendigheid en losheid in den stijl, bij een minder positief doordrijven en op den voorgrond stellen van eigen meeningen, zou de Schrijver oneindig veel winnen, en de beschuldiging logenstraffen, van welke wij hem zuiver achten, maar niet een groot gedeelte van 't publiek, dat hem beschouwt als gedreven door starre ingenomenheid met zekere denkbeelden, en steeds belust om daarover uit te weiden.
Een groot talent is den Heer w. aanvertrouwd, en wij wenschen dat hij er winste meê doe, ten nutte en genoegen van geheel ons publiek. Hij heeft er de kracht toe in ruime mate, indien hij eenigermate toe wil geven in 't geen men van hem wenscht.
De uitvoering is goed, alléén is er wat veel wit papier; de druk is zuiver, maar had compresser kunnen zijn. Het lieve vignet wordt ontsierd door de houterige figuur van karel damstee, die meer op een boerenknaap dan op een student gelijkt.
Hiermede zij het werk aanbevolen.




De Markiezin de Solange. Historische Novelle uit de jaren 1642 en 1643. Door A. Ising. Te Schoonhoven, bij S.E. van Nooten. 1854. In gr. 8vo. f 2-25.

De kritiek heeft meerendeels gemeend over deze novelle den staf te moeten breken. Dat spijt ons voor den Auteur, die veelmalen getoond heeft verdienstelijk werk te kunnen leveren. Ook kunnen wij van haar niet spreken zonder hulde te

{==103==} {>>pagina-aanduiding<<}
doen aan het vele goede dat zij bevat. Dat goede ligt vooral in het historische gedeelte. De Heer ising heeft eene flinke greep gedaan in de geschiedenis van ons Vaderland tijdens de jaren 1642 en 1643; onze verhouding tegenover Engeland doet hij goed uitkomen, en de schetsen aan het hofleven van onzen grooten frederik hendrik ontleend, zijn met juiste en krachtige trekken geteekend.
Even als anderen heeft het romantische gedeelte ons minder bevallen. De Markiezin de solange is eene roman-figuur, aan de Fransche school van dumas ontleend, die, vooral omdat zij alleen staat en haar schaduwbeeld door niet één lichtbeeld wordt verhelderd, den lezer zich met onwil van haar doet afwenden. Toch moet het ter eere van den Schrijver gezegd worden, dat het karakter goed is volgehouden, beter dan dat van den Jonker van heenvliet, die, voor een Hollandsch edelman van die dagen, een ál te weifelend en weekhartig persoon is.
Intusschen laat deze novelle zich aangenaam lezen, en heeft zij zelfs veel boeijends, doordien zij de nieuwsgierigheid levendig houdt. Zij is dus voor leesgezelschappen welkom.
Wij hopen den Heer ising spoedig weder te ontmoeten, maar dan geheel met het goede dat hij in staat is te leveren.
Druk en uitvoering zijn goed; het vignet vooral is verdienstelijk.

Een Klaverblad. Losse Schetsen uit het dagelijksche leven. Door Elianthe. Te Amsterdam, bij J.M.E. Meijer. 1855. In gr. 8vo. 315 bl. f 3-20.

Met beminnelijke zedigheid biedt ‘eene jeugdige, vrouwelijke hand’ dit drietal verhalen aan. De Schrijfster erkent met dankbaarheid de hulp haar geschonken door een man op wiens oordeel zij hoogen prijs stelt; en die maecenas verdient den dank van het publiek, dat hij eene zoo veel belovende Schrijfster heeft aangemoedigd tot het in 't licht zenden van deze lettervruchten. 't Zijn romantische verhalen, geschreven om den lezer ‘een oogwenk te verpoozen’. Doch 't is een magtig schrale lof, als men van zulk een boek niets beter te zeggen heeft, dan dat het daartoe geschikt, met andere woorden: dat het niet vervelend is. ‘Elianthe’ heeft dan ook zeker een hooger doel beoogd, althans zij heeft het bereikt; ongezocht en zonder vertoogjes of preekjes laat ieder van hare verhalen eenen zedelijken indruk na: Het rendez-vous dien, dat de ware Christelijke belangstelling in anderen zich niet laat ontmoedigen door miskenning of mislukking; en dat het zeer verkeerd is, zoo de aanzienlijke met minachting nederziet op minderen, omdat dezen hem vaak juist door hun maatschappelijk standpunt de belangrijkste diensten kunnen bewijzen - Een logen dien van de wegen langs welken de ervaren boosheid in staat is, een jeugdig gemoed tot allerlei zedelijke diep-
{==104==} {>>pagina-aanduiding<<}
ten te doen zinken, vooral wanneer de hartstogt voor het spel is opgewekt - De kamer van den houtvester dien, dat zachte liefde tot het geluk, stoïcijnsche hardheid en onbuigzaamheid tot het ongeluk der huisgezinnen leidt. ‘Elianthe’ schrijft zeer onderhoudend en 't is haren stijl aan te zien, dat zij nog niet bedorven is door dat ellendige schrijven ‘per blad’, 't welk jonge menschen, die zich ten onzent op het fabrijkmatig vervaardigen van ‘novellen’ toeleggen, in den grond bederft.
Één raad neme de Schrijfster, wier gunstige aanleg aanmoediging verdient, van ons aan - zij zoeke niet op effect te schilderen. Bij aanhoudende oefening en gestrenge eischen aan zich-zelve kan zij veel worden, maar deele niet in den waan van hen die meenen 't alreede verkregen te hebben, zoo als een Apostel zegt. En daarom bidden wij haar, dat zij zich niet vergooije in dat ellendig schilderen van afschuwelijkheden; in dat schrille en ijselijke, waardoor sommige lezers in eene koortsige overspanning kunnen gebragt worden, maar waarover de verstandige meesmuilt, en eene kritiek, die de ware belangen der letterkunde op 't oog heeft - des noods onbarmhartig - den staf breekt.




Oostersche Vertellingen uit de duizend-en-een Nacht. Naar de Hoogduitsche bewerking van M. Claudius; voor de Nederlandsche Jeugd uitgegeven door J.J.A. Goeverneur. Te Groningen, bij J.B. Wolters. 1855. In 8vo. 281 bl. f 1-50; geb. f 1-90.

Toen door antoine galland, in het begin der achttiende eeuw, de bekende Oostersche Vertellingen het eerst in Europa verschenen, volgden er weldra vele vertalingen van zijne Fransche overzetting van het toen nog onvolledige handschrift, en de ‘Duizend-en-een Nacht’ werd een zeer geliefd volksboek ook in het Westen. Van tijd tot tijd zagen nieuwe uitgaven het licht, zoo van het nu vollediger geworden werk in zijn geheel, als van verschillende bloemlezingen. Dat ook thans de tijd van de ‘Duizend-en-een Nacht’ nog niet voorbij is, zien wij onder anderen uit de voor ons liggende verzameling. En inderdaad, de vertellingen bezitten juist door het vreemde en fabelachtige, dat ze kenmerkt, zoo veel dat de verbeelding prikkelt, de aandacht boeit, en de in het kind liggende neiging tot het geheimzinnige bevredigt, dat we ons wel verklaren kunnen, hoe de jeugd met de levendigste belangstelling vertoeft in het paleis van haroen-al-raschid, bij den Prins van karisme, en menige vertelling met gretigheid verslindt.
Wij legden naast deze uitgave eene andere, vóó een paar jaren insgelijks voor de jeugd verschenen; maar nu wij plaatjes, druk, papier en prachtbanden vergeleken, moesten wij erkennen: dat de typographische uitvoering en het binderswerk der uitgave van den Heer wolters verreweg de fraaisten zijn.


{==105==} {>>pagina-aanduiding<<}

Boekbeschouwing.




De Eerste Brief van den Apostel joannes. Eene Evangeliestudie door J.H. Maronier, Pred. bij de Remonstrantsch-Gereformeerde Gemeente te Leiden. Te Arnhem, bij Is. An. Nijhoff en Zoon. 1855. In gr. 8vo. VIII en 276 bl. f 3-:

Door zijnen vriend van teutem aangemoedigd, biedt ons de Heer maronier een pendant aan tot diens Laatste Nacht des Heeren. Het door hen beide gekozen genre stelt zich ten doel: de resultaten der nieuwere exegese aan 't lezend publiek bekend en smakelijk te maken. Een zoo nuttigen arbeid juichen wij toe. Wel duchten wij dat dergelijke geschriften in den regel meer gekocht dan gelezen worden; dat ze door menig godsdienstlievende, of die althans daarvoor wil doorgaan, gretig aangeschaft, maar bij inzage toch wat te hoog en te droog geacht worden, zoodat de keurige bandjes verder onbeschadigd op 't boekenplankje paraderen; maar wat nood, indien ze door zulke koopers maar debiet genoeg bekomen om in 't licht te verschijnen, en de echte beminnaars van solide lectuur, wier smaak nog door geen overprikkeling is bedorven, met een gezond en krachtig geestesvoedsel te kunnen verkwikken. Bovendien, al vindt de Theoloog van professie naar den aard der zake hier niet zoo veel nieuws, er zijn vele verdienstelijke Predikanten, die, deels wegens hun bekrompen finantiëel, deels wijl zij zich meer aan de praktijk van hun ambt gewijd hebben, geene Theologen van professie zijn, en voor wie hier dán wel degelijk een nieuw licht over den waren zin en de rijke toepassing der gewijde Schriften opgaat.
Zoo veel over de populaire Bijbel-studiën in 't algemeen: die van maronier, welke thans ter beoordeeling voor ons ligt, is, onzes inziens, wèl geslaagd. Terwijl de nette uitvoering en naauwkeurige correctie de gunstig bekende firma van nijhoff en zoon nieuwe eere aandoen, zijn de hoogst gekuischte stijl en taal daarmede in aangename overeenstemming. Kwam de eerste ons in 't begin wat abrupt voor, later hebben wij daar weinig meer op gestooten. Wij hebben den Schrijver bewonderd,

{==106==} {>>pagina-aanduiding<<}
zoo in de levendigheid en frischheid, welke hem ook bij de minder schitterende partijen zijner taak steeds bijblijven, als in de eenvoudigheid en duidelijkheid waarmede hij bij moeijelijke plaatsen de verschillende meeningen mededeelt en zijne eigene uiteenzet. In 't uitlegkundige moge men zich hier en daar niet met hem kunnen vereenigen - gelijk wij, b.v., evenmin als de Rec. in de Godgeleerde Bijdragen durven aannemen dat johannes, H. ii: 1, zou bedoeld hebben dat christus in ons een voorspraak bij God zij -; maar eene onfaalbare exegese is er nog niet uitgevonden, en 't moet dus den Beoordeelaar genoeg zijn, dat maronier ten volle toont op de hoogte van zijn tijd te staan. Ééne aanmerking, die wij op bl. 12 maakten, zal hij ons mogelijk zelf wel willen toegeven: dat, namelijk, de latere voorstelling aangaande de armoede der Apostelen niet, gelijk dáár geschiedt, moet afgeleid worden uit de zucht om hunnen rijkdom aan hemelsche schatten des te meer te doen uitkomen, maar veeleer uit de toen in de Kerk ontkiemende neiging tot eigendunkelijke kloosterheiligheid. - Wat, eindelijk, het praktikale betreft, gelijk in den Brief van johannes zelven, zoo zal men ook in deze ontwikkeling er van zeer veel vinden, dat waarachtig is, en rein, en liefelijk; dat voor verstand en hart beide wèl luidt. Alleen konden we onder 't lezen den wensch niet onderdrukken, dat er nog meer zulke boeijende episoden mogten doorheen zijn gevlochten, als de gedachten van plato over de liefde (bl. 82-87); de anekdote nopens chrysostomus (bl. 91); het dichtstuk van van der hoeven, jr. (bl. 160), en enkele andere. Waar echter zoo véél gegeven is, zou 't onbillijk zijn álles te vergen.
v.p.

Het Christelijk Huisselijk Leven. Naar de tweede Hoogduitsche Uitgave van H.W.J. Thiersch. Te Amsterdam, bij H.W. Mooy. 1855. In kl. 8vo. VIII en 196 bl. f 1-25.

Terwijl de Nederduitsche titel van dit boek - de Hoogduitsche: Ueber Christliches Familienleben, wijst de strekking beter aan - ons aan ascetische vermaningen deed denken, werden wij aangenaam verrast, toen wij in stede daarvan zedekundige beschouwingen vonden. Voor stichtelijke lectuur

{==107==} {>>pagina-aanduiding<<}
zorgen onze Predikanten in ruime mate: de geloofsleer brengt de hoofden en harten onzer Theologen in ijvervolle beweging; maar de Christelijke zedekunde moet er, helaas! op den kansel en in de studeercel voor boeten, dat zij zich vóór ongeveer vijftig jaren - zekerlijk dan ook wel ten onregte - in Godsdienst en Godgeleerdheid het primaat wilde aanmatigen. Hoe groot ten onzent de afkeer van eene opzettelijke zedeprediking geworden zij - zoodat de Groninger School tegen die reeds zoo zelden meer voorkomende nog altoos niet genoeg meent te kunnen waarschuwen, en ter andere zijde een van oosterzee eene Zwitsersche kerk verliet, zoodra hij den Prediker hoorde aankondigen: Ich will euch gegen die Unzufriedenheit warnen (waarbij hem zeker lavater's onwaardeerbare preek over jona iv niet te binnen schoot) - wij blijven met steenmeijer van gevoelen: ‘dat de prediking der Evangelische zedeleer voor de praktijk des Christelijken levens hare over-over-overgroote nuttigheid heeft’; en hoe weinig de óók op Theologisch gebied tirannizérende mode de bewerking van morele vraagstukken begunstige, wij achten dat er hier, zoo wel als in de dogmatiek, moeijelijke en hoogwigtige voorkomen, waaraan de Theologen een deel hunner vlijt en krachten wèl mogten toewijden. Van 't een en ander levert het geschrift van thiersch overtuigende bewijzen op; en wij verheugen ons uit dien hoofde grootelijks over de ons aangeboden vertolking, inzonderheid wijl 't origineel wel door de meesten kan gelezen worden, maar daarom nog niet gelezen wordt.
Zijn wij het alzoo met de beweringen van thiersch in allen deele ééns? Verre van daar. Terwijl wij, b.v., met de verdediging van een vrijwillig coelibaat in enkele gevallen gaarne instemmen, stuiten wij nogtans op de zeer inconsequente verheffing van het coelibaat in 't afgetrokkene beschouwd; en terwijl ook wij geene huwelijken tusschen naaste bloedverwanten goedkeuren, hindert het ons echter zeer, dat daaronder (onzeker of door Schrijver dan Vertaler) ook het huwelijk met de zuster der overledene vrouw begrepen wordt: 't geen - bijzonder met het oog op de voorkinderen - blijkens de algemeene ervaring, doorgaans van alle tweede huwelijken het beste is; maar waar bovendien de verwantschap toch eigenlijk zuiver denkbeeldig is, en de verbindtenis evenmin (gelijk bij eene schoonmoeder) tegen het decorum strijdt.

{==108==} {>>pagina-aanduiding<<}
(Zelfs in Leviticus xviii, door den Vertaler aangehaald, wordt in vs. 18 alleen een gelijktijdige echt met twee zusters verboden.) Verder blijven ons eene vooringenomenheid, als die des Schrijvers, tegen het geheele tweede huwelijk, en zijne onvoorwaardelijke afkeuring daarvan bij echtscheiding, zelfs waar echtbreuk de scheiding heeft veroorzaakt, voor de onschuldige partij, almede zeer problematiek. Tegen zijne even scherpe veroordeeling der Godsdienstige romans kan 't reeds volstaan den Lantaarnopsteker te noemen: om nu niet te zeggen dat de Godsdienst, als des menschen levens-element, eigenlijk nooit uit den roman, van welk genre die ook zij, mag wegblijven. Eveneens zouden wij hem, waar hij het niet veel, maar velerlei leeren van onze dagen bestrijdt, in bedenking geven, of wij inderdaad voor 't regte gebruik des levens met een terugkeer tot de oude folianten-geleerdheid zouden gediend zijn. Zóó konden wij nog veel meer opsommen, maar zouden toch - hoezeer een minder beslissende toon den Schrijver zeker geene oneere zou hebben aangedaan - niets van onze aanbeveling terugnemen. Immers, op dit boek mag worden toegepast wat mensinga eens omtrent de Pastoraal van claus harms schreef: ‘Het is dikwijls stout, paradox, het tart u tot tegenspraak,...het noodzaakt u om er over na te denken en er u op te spitsen, - het is dus een boek dat tot zelfdenken opwekt’. - Waarschuwen moeten wij evenwel, dat, ofschoon thiersch menigmaal, en krachtig, tegen orthodoxisme en mystiekerij te velde trekt, hij nu en dan zelf door zijne Duitsche opgewondenheid in deze door hem aan de kaak gestelde kwalen vervalt. Dus, b.v., houdt hij 't - gelijk trouwens de exegese zijn fort niet schijnt te zijn - nog wel degelijk met de oude
vergeestelijkende verklaring of liever verdraaijing van 't Hooglied, en vermeldt hij met zekeren ophef de schwärmerische betuiging van zinzendorf: ‘dat in de harten der gedoopten de voorstelling van de liefde van christus en zijn lijden eene werking ten gevolge heeft, die zich bij ongedoopten niet openbaart’.
De Vertaler wijst hier en daar zijnen Auteur te regt, maar voegt, daarentegen, óók een paar malen aan onverdedigbare paradoxen nog andere van eigen uitvinding toe; gelijk wanneer hij uit de vóórliefde van thiersch voor de oude talen boven de moderne gelegenheid neemt, om zijne eigene vóórliefde

{==109==} {>>pagina-aanduiding<<}
voor de oude en verouderde Latijnsche Scholen boven de hedendaagsche Gymnasiën te doen uitkomen. Overigens is zijne overbrenging vloeijend en vrij van Germanismen; maar op de correctie valt niet te roemen. Behalve toch dat (gelijk wij boven reeds aanduidden) de aanteekeningen van Schrijver en Vertaler niet altijd behoorlijk uitéén zijn gehouden - zie o.a. bl. 24, waar de gansche aanteekening door den Vertaler is onderteekend, en nogtans slechts de 2e alinea van zijne hand schijnt te wezen - zoo willen wij tot proeve van de dóórgaande slordigheid hier alleen maar de taal- en drukfouten van de bl. 138 en 139 aanstippen: een zoodanige gebruik; steigende; vandaar; in de Catechismus; dat zijn aesthetisch spel van godsdienst, enz., in plaats van: voor godsdienst; de ernst (4e naamval); onder een dak, in plaats van: één; deze tak (4e naamval): opium kisten; der ernst; eenen overlevering; grondstellingen in verordeningen, in plaats van: en; meer als, voor: meer dan. Dat is, dunkt ons, wèl, voor twee klein-octavo bladzijden!
v.p.




Geschiedenis der Kerkhervorming in ons Vaderland. Voor Christenen die belang stellen in de waarheid. Door Dr. E.J. Diest Lorgion, Predikant te Groningen. Met vignet. Te Tiel, bij H.C.A. Campagne. 1855. In gr. 8vo. VII en 291 bl. f 3-10.

Aan eene nieuwe Geschiedenis der Kerkhervorming in Nederland, waarover reeds zoo veel geschreven is, schijnt geene behoefte. Zij kan echter hare nuttigheid hebben, wanneer zij, gelijk deze van den werkzamen Schrijver, voor het volk is ingerigt, om 't tot de regte waardeering van de merkwaardige gebeurtenissen welke bij de invoering en vestiging der Hervorming onder ons plaats grepen, en tot prijsstelling op de door haar verkregen groote voorregten op te leiden. Nieuws mag men in zulk een werk niet verwachten. Op een goed gebruik der bronnen; op geest en strekking; op vorm en keuze komt het aan. En hierin is de Schrijver niet ongelukkig geslaagd.
Hij heeft zich bediend zoo van hetgeen elders voorkomt, als van hetgeen hij-zelf over de Kerkhervorming in Friesland, en over duifhuis geleverd had. Zijne bedoeling is: dat men christus en zijn Evangelie als de eenig geldende magt en

{==110==} {>>pagina-aanduiding<<}
regel volge, met verwerping van alle menschelijke bepalingen en den band van menschelijke schriften. Volgens hem zal dit ook de oorspronkelijke bedoeling van de Nederlandsche Hervormden geweest zijn. Wij gelooven dat dit slechts van sommigen, niet van de meesten kan gezegd worden, die weldra de noodzakelijkheid inzagen, om zich door Geloofsbelijdenissen te verbinden; blijkens de gereede onderwerping van de groote meerderheid aan die Belijdenissen. Meer zijn wij het met den Schrijver eens in zijn streven om alle overdreven waardeering van hetgeen in de zestiende eeuw plaats had, ten koste van hetgeen in onze dagen te vinden is, tegen te gaan. Hij verzwijgt de gebreken en verkeerdheden niet, die de invoering der Hervorming vergezelden; doch is tevens billijk genoeg, om in de tijdsomstandigheden de reden te vinden van sommige naar onverdraagzaamheid zweemende maatregelen der Gereformeerden tegen hunne vorige onderdrukkers. Het wreede dier verdrukkingen, de bloedige vervolgingen onder alva, en de bigotterie en onverzettelijkheid van filips worden niet vergeten. Of de laatste altijd naar overtuiging te werk ging, gelijk men gewoonlijk stelt, zouden wij betwijfelen. Filips moge nog zoo vast aan de Roomsche Kerk verkleefd geweest zijn: hij had toch een geweten, en eenig begrip van de verhevene waarheden en de heilige voorschriften van het Evangelie; en wat de wetten van mensch- en zedelijkheid van hem vorderden, was hem - zijne brieven bewijzen het - niet vreemd. Maar hoe zal men daarmede overeenbrengen zijne grove afdwalingen in het zedelijke? Hoe vallen voor de regtbank van geweten en godsdienst te verdedigen zijn heerschende argwaan jegens zijne trouwste, gelijk hij Roomschgezinde, dienaren, waarvan Don jan en de Prins van parma de slagtoffers werden; zijn gedrag omtrent zijne naaste betrekkingen; de verraderlijke handelwijze waarmede hij bergen
en montigny, egmond en hoorne in de val lokte, en zijne van goedertierenheid en barmhartigheid overvloeijende betuigingen jegens de Nederlanders, terwijl hij vuur en zwaard voor hen gereed hield? Toegegeven, gelijk op bl. 144 gezegd wordt, dat hij het welzijn der Nederlanders naar zijne inzigten zocht te bevorderen: zoo blijft het ons duister, hoe dat welzijn volgens die inzigten - het verkrijgen van een absolutistisch bestuur, en de vestiging der Inquisitie - kon bevorderd worden? En

{==111==} {>>pagina-aanduiding<<}
niet naar zijne inzigten, of die van zijnen Spaanschen Raad, maar volgens de door hem plegtig bezworen privilegiën, vrijheden en gewoonten had hij het volk te regeren. Wat er van Nederland zou geworden zijn, indien de Koning onbelemmerd zijn gang had kunnen gaan, leeren ons het gebeurde met Arragon, en geheel Spanje. Wij hebben gemeend deze aanmerkingen te moeten maken, èn voor den bekwamen Schrijver, èn ter bestrijding van ongegronde gevolgen, die door anderen kunnen getrokken worden uit zijne gezegden omtrent een Vorst, den opstand tegen wiens geweld wij als volkomen wettig beschouwen.
De oorzaken van dien opstand zoekt diest lorgion, overeenkomstig het door requesens geuite, op bl. 255 aangehaalde gevoelen, in de nieuwe belastingen en de losbandigheid van het krijgsvolk. Maar alva, die, na een zesjarig bewind, beter dan zijn pas aangekomen opvolger, wist wat er omging, schreef aan den Koning: dat oranje zich door de steden die hem erkenden, meer dan vier malen den tienden penning had laten betalen, en zag in der Nederlanderen zucht tot gewetensvrijheid, om welke te verkrijgen zij gaarne den tienden en vijfden penning zouden geven, de hoofdoorzaak van den opstand. Wij gelooven dat alva hierin gelijk had. De nieuwe belasting deed den beker van bitterheid, die door de veelvuldige verdrukkingen en teregtstellingen tot den rand toe was vol geworden, overloopen; niet alleen om de zwaarte en het voor den handel belemmerende der belasting, maar ook, en nog meer, omdat zij den Koning van de verpligting onthief zich om geldelijken onderstand tot de Gewestelijke Staten te wenden, en dezen beroofde van het laatste hun overgebleven middel om het onbeperkte dwangjuk te ontgaan. Maar de ware oorzaak der onlusten was: de Godsdienst, die de Hervormden de worsteling deed volhouden, ook toen de overige redenen van klagen waren weggenomen, en waarop de vredesonderhandelingen te Breda en te Keulen, en de pogingen tot bemiddeling door Don jan aangewend, schipbreuk leden, omdat de Koning geene vrijheid van Godsdienst wilde toestaan.
De Geschiedenis wordt tafereelsgewijze, en in eenen naar den aard der onderwerpen afwisselenden stijl behandeld. Zonder de tijdsorde te veronachtzamen, houdt de Schrijver zich echter niet met alle bijzonderheden op, maar doet eene keuze

{==112==} {>>pagina-aanduiding<<}
van personen die als de vertegenwoordigers van hunne eeuw kunnen aangemerkt worden; behandelt die gebeurtenissen welke den meesten invloed uitoefenden; en deelt die stukken mede welke verdienen gekend en aan de vergetelheid ontrukt te worden. Dat hij pistorius, wiens belangwekkend gelaat voor het werk afgebeeld is, en andere getuigen der waarheid zelven laat spreken, moeten wij zeer goedkeuren. Hunne naïve en frissche geloofstaal geeft een beter denkbeeld van 't geen in hun hart omging, en velen hunner tijdgenooten met hen gevoelden, dan eene naauwkeurige beschrijving zou vermogen. Welk eene afbreuk het Pauselijk gezag, slechts zes jaren na het optreden van luther, hier te lande reeds geleden had, vernemen wij uit den redetwist te Groningen gehouden tusschen de Dominikaner monniken en de pastoors der Martini-kerk.
Wij kunnen dit werk aan Protestanten, en ook aan Roomschgezinden die de waarheid zoeken, aanbevelen.




Overzigt der Kerkelijke Geschiedenis van Drenthe. Door J.S. Magnin, Provinciaal Archivaris van Drenthe, Commies bij het Bestuur van dat Gewest, Lid van Binnen- en Buitenlandsche geleerde Genootschappen. Te Groningen, bij H. Geertsema, Jr. 1855. In gr. 8vo. 520 bl. f 5-:

Wij vonden in dit werk méér dan wij volgens het opschrift verwachten konden. Het bevat gewigtige bijdragen en rijke bouwstoffen voor de Kerkelijke Geschiedenis van een Gewest, welks snelle aanwas in bevolking en bebouwing de hoop inboezemt, dat het weldra de andere Provinciën van ons Land op zijde zal streven; dat reeds in de negende eeuw onder den naam dien het nog draagt bekend stond; en dat inzonderheid merkwaardig is door de vele overblijfsels uit de Oudheid, vooral door de reusachtige Hunnebedden die op zijnen bodem gevonden worden. Minder dan die der overige Provinciën is de Geschiedenis der Kerk van Drenthe beoefend, dat ten tijde der Republiek als een afzonderlijk landschap bestuurd werd, zonder deel te hebben aan het algemeen bewind. Zij verdient echter gekend te worden, niet zoo zeer omdat zij zich onderscheidt door afwisselende lotgevallen en opmerkelijke gebeurtenissen - gewoonlijk traden de Drenthenaren in het voetspoor

{==113==} {>>pagina-aanduiding<<}
hunner naburen, de Groningers en Friezen - als omdat zich daarbij de eigenaardige karaktertrek des volks openbaarde: gehechtheid aan oude denkbeelden, vasthouden aan het bestaande, dat zij niet dan met moeite prijs gaven, om zich weldra met denzelfden ijver aan het in de plaats verkregene aan te sluiten. Bij de invoering van het Christendom, bij het doorbreken der Hervorming, en ook in latere tijden kwam die volkstrek telkens uit. Uit de schaarsche, verspreid en afgezonderd wonende bevolking, en haar weinigen omgang met de bewoners van andere Gewesten, door 't gemis van handel en nijverheid in vroegere dagen, meenen wij dit behoudend, van al wat nieuw en vreemd was afkeerig beginsel te moeten verklaren.
Wie de eerste bewoners van Drenthe geweest zijn is onbekend; maar dat zij bij de komst der Romeinen hier te lande tot de Friezen behoorden, achten wij met den Schrijver waarschijnlijker dan het gevoelen van hen die ze tot de Kauchen brengen. Met hunne naburen hadden zij dezelfde afgodische, door eene wèl ingerigte Priesterschap geregelde eerdienst, die zij in hunne geheiligde wouden, onder de schaduw der hooge eiken, en later in tempels, uitoefenden. Doch ook tot Drenthe's digte bosschen drongen de stralen door van het licht, dat door willebrord, bonifacius, en hunne medehelpers reeds in de Zuidelijker Gewesten ontstoken was (*). Volgens Drenthe's oudsten Kronijkschrijver zouden de beide met willebrord overgekomen ewalds, tegen het einde der zevende eeuw, te Koevorden met vrucht het Evangelie verkondigd hebben. Te

{==114==} {>>pagina-aanduiding<<}
Oldenzaal in Twenthe, te Dokkum en in zijne omstreken, en dus ook wel in het tusschen beiden gelegen Drenthe was marcellus of marcellinus gedurende vele jaren werkzaam. Met zekerheid kennen wij als eersten Christen-Zendeling van dat Gewest den naderhand tot Bisschop van Bremen verheven willehad; die, volgens de overlevering, gewoonlijk zijn verblijf hield te Vries, waar de eerste aan den waren God en zijnen Zoon gewijde tempel in Drenthe door hem gesticht werd. Zijn arbeid werd voortgezet door ludger; niet, gelijk de anderen, Engelschman, maar Fries van geboorte en van aanzienlijke afkomst, gelijk de Christen-Zendelingen van die dagen meestal van adellijke geboorte, dikwijls zelfs van Vorstelijken bloede waren. Daardoor, en niet minder doordien zij zich tot een eenvoudig onderwijs bepaalden, en zich vergenoegden wanneer de Heidensche bewoners de dwaasheid en nietigheid hunner afgodische plegtigheden inzagen en die lieten varen, maakte het Christendom groote voortgangen. Wat aan de overtuiging ontbrak, werd door beloften en begunstigingen van den eenen, en door bedreigingen en geweld van den anderen kant aangevuld, en door het zwaard van karel den Groote voltooid. In den aanvang der negende eeuw was Drenthe van een Heidensch in een Christenland herschapen.
De nu gevestigde Kerk behoorde tot het geestelijke bewind, waarmede, sinds het jaar 1046, het wereldlijke (*) verbonden was, van den Bisschop van Utrecht, die zijn bestuur uitoefende volgens de instellingen van het in de Friesche taal geschreven Zeend- of Synodale regt - waarvan, ten jare 1847, in het IIe Deel 1e Stuk der oude Friesche Wetten, door het Friesche Genootschap van Geschied-, Oudheid- en Taalkunde eene verbeterde uitgave werd bezorgd, die hier in Bijlage is afgedrukt, - en door een Deken die op naam van den Bisschop het geestelijk gebied bezat, dat echter niet onbeperkt was. Onder hen die, volgens de in 1451 en 1454 - zestig à zeventig jaren vóór den aanvang der Hervorming - beschrevene Zeendregten, welke den Deken tot rigtsnoer dienden,

{==115==} {>>pagina-aanduiding<<}
bij zijne jaarlijksche teregtzittingen beboet werden, vonden wij Wederdoopers genoemd nevens Wigchelaars en Toovenaars: eene niet ongewone kunstgreep dier dagen om den haat der menigte tegen de zoogenaamde ketters aan te vuren. De Drenthenaren bezaten bovendien, in kerkelijke aangelegenheden, het jus de non evocando, dat verbood hen buiten hun landschap voor eenigen geestelijken regter te dagen, en dat hun, in geval van verongelijking door den Deken, het hooger beroep vergunde op 's Bisschops Officiaal, op den Aarts-Bisschop van Keulen, en zelfs op den Paus. Mild waren de schenkingen aan den Bisschop, en groot zijne inkomsten. Van de geestelijke en kerkelijke stichtingen, hunne goederen en inkomsten, zoo als zij bestonden bij het doordringen der Kerkhervorming in 1597 en 1598, deelt de Schrijver eene opgave mede, in alphabetische orde, naar de plaatsen waar zij gevonden werden.
Daar Drenthe aan Oost-Friesland, waar de leer van luther reeds zeer vroeg aangenomen werd, en aan Groningen paalde, waar zich insgelijks een geest van verzet tegen Rome openbaarde, is het niet te verwonderen dat de stellingen van den Hervormer aldaar weldra bekend werden, en ingang vonden, blijkens de klagten van de Abdis en de kloosterlingen te Assen. Grooten opgang schijnt de Hervorming echter niet gemaakt te hebben. Althans bij den elders woedenden beeldstorm bleven die van Drenthe rustig; ofschoon zij met den nieuw benoemden Bisschop van Groningen, tot wiens dioecese ook Drenthe behoorde, in hoog loopende geschillen geraakten over hunne regten. Zoo lang Groningen, Koevorden en Steenwijk in Spaansche handen waren, was de deur voor de invoering der Hervorming in Drenthe gesloten. Eerst na het herwinnen van die steden in 1592 en 1594, kon de Stadhouder willem lodewijk, daartoe door de Algemeene Staten gevolmagtigd, met vrucht werkzaam zijn, waarbij hij den beroemden, in het landschap geboren menso alting in den arm nam. Hoewel niet dan met moeite, eensdeels door den tegenstand der Roomsche Priesters en hunne begunstigers, anderdeels uit hoofde van het bezwaarlijke om de noodige en vooral om bekwame Predikanten te vinden, kreeg de Hervorming de overhand; waartoe de Stadhouder onafgebroken zijne zorg aanwendde door verschillende verordeningen, die echter niet altijd medewerking vonden. Zijn ontwerp om de Drenthsche

{==116==} {>>pagina-aanduiding<<}
klassen aan de Provinciale Synode van Groningen te onderwerpen, leed op den afkeer dier Klassen - gelijk dat om het opperste bewind over de Drenthsche Kerk te behouden op den tegenstand van het landschapsbestuur - schipbreuk. Door dat bestuur werden de in de Bijlagen opgenomen Kerken-orden van 1638 en 1730 bekrachtigd en ingevoerd. Eenige bijzonderheden uit die Kerken-orden die onze aandacht trokken, willen wij tot kenschetsing van den geest van vorige dagen mededeelen. In die van 1638 wordt in Art. 32 gezegd: ‘Men zal geene schoolmeesters, handwerkslieden, of anderen die niet gestudeerd hebben, tot het Predik-ambt toelaten, tenzij men verzekerd is van hunne singuliere (hier opgenoemde) gaven’ - met deze bijvoeging: ‘wanneer zich zoodanige personen tot de dienst presenteren, zal de Klassis ze - indien de Synode het goedvindt - eerst examineren, en naardat zij in 't examen bevonden worden, hen een tijd lang in 't privé laten proponeren, om voorts met hen te handelen als zij oordeelen stichtelijk te zijn’. - Nog grooter zorgvuldigheid werd omtrent nieuwelingen, mispriesters en monniken aanbevolen, en hoe noodig dit was blijkt uit het in dit werk vroeger vermelde. Maar in de Kerken-orde van 1730 wordt dit Art. niet gevonden; evenmin als de volgens Art. 83 verleende vrijheid, om, nevens de 150 Psalmen met de daarachter geplaatste Gezangen, sommige geestelijke Gezangen, die in sommige kerken op de feestdagen aangeheven werden, al of niet te gebruiken. De laatstgenoemde Kerken-orde bepaalde: dat het Avondmaal viermaal 's jaars, en tot meerdere stichting der Gemeente op ieder van die vier tijden tweemaal na elkander zou gehouden worden. De woorden bij de uitdeeling: het brood dat wij breken, enz., moesten niet interrogative, maar positive worden uitgesproken. In Friesland schijnt het Avondmaal zeldzamer gevierd te zijn. Den Predikanten was alleen voorgeschreven het ten minste een- of tweemaal 's jaars te
bedienen. Op het houden van lijkpredikatiën bleef men zeer gezet; doch met afkeuring van het al te zeer zalig spreken of verdoemen der overledenen, en met bedreiging van kerkelijke censuur over alle superstitiën omtrent gestorvene ligchamen en op begrafenissen.
In de geschillen die de Hervormde Kerk in den aanvang der zeventiende eeuw beroerden, hield Drenthe de zijde der

{==117==} {>>pagina-aanduiding<<}
Contra-Remonstranten. Slechts twee Predikanten werden beschuldigd van Arminianisme, waarvan zich nog een hunner wist te zuiveren. De vermeerdering der bevolking, vooral ten gevolge van de ontginning der veenen, heeft, inzonderheid in de laatste jaren, het getal der Gemeenten en Predikanten doen aangroeijen.
Behalve de Hervormde Kerk, waartoe zeven achtsten der ingezetenen behooren, zijn er twee Protestantsche Gemeenten in de Koloniën van Veenhuizen en Frederiksoord. - Door de woelingen van den afgezetten Predikant de cock, waarvan hier een vrij uitgebreid verslag wordt gegeven, ontstonden te Smilde, te Assen, en op andere plaatsen afgescheidene Gemeenten. - Niet vóór het jaar 1786 werd aan de Roomschgezinden te Koevorden vergunning verleend tot het uitoefenen hunner eerdienst. Thans bestaan er zes R.-K. Gemeenten in het landschap. - Alleen te Hoogeveen en te Meppel waren vroeger Joodsche Synagogen, die na de omwenteling van 1795 met andere vermeerderd zijn. - Daarentegen is de Gemeente der Fransche Refugiés te Dwingelo in die der Hervormden versmolten, en heeft zich de Evangelisch-Luthersche te Meppel in 1826 met de Hervormde vereenigd. - Liet het bestaan van onderscheidene Doopsgezinde Gemeenten in Friesland, Groningerland, en Twenthe verwachten, dat zij zich ook in Drenthe zouden vestigen; aan de gezetheid der Drenthsche Gereformeerden op eene spoedige doopsbediening der kinderen, en aan de door hen aangewende pogingen om de Mennoniten daartoe te noodzaken, wordt toegeschreven dat dit het geval niet is. Hoe sterk die gezetheid was blijkt uit de bepalingen zoo van het burgerlijk als van het kerkelijk bestuur: dat de kinderen zoodra mogelijk, immers binnen de veertien dagen, op verbeurte van tien goudguldens, moesten gedoopt worden. Aan onechten zou de Doop bediend worden, ook wanneer de ouders hardnekkig weigerden, met belijdenis van zonden en belofte van verbetering, hun kind ten Doop aan te bieden. In 1730 werd aan den Schout der plaats opgelegd: om de moeder van zulk een gedoopt onecht kind, welke na hare herstelling bleef weigeren om tot het doen van die belijdenis en belofte in de kerk te komen, door twee landschapssoldaten met geweld daarheen te brengen. - Wij moeten evenwel aanmerken: dat de
gezetheid op eene spoedige doopsbediening den Drenthschen

{==118==} {>>pagina-aanduiding<<}
Hervormden niet bepaald eigen was. De handelingen der Synode van Emden in 1571, Dordrecht in 1574 en 1578, Middelburg in 1581, 's Gravenhage in 1586, en Dordrecht in 1618 en 1619, en de Kerken-orden van andere Provinciën bewijzen, hoe men onder de Hervormden daarop gesteld was; ofschoon wij er geen gewag in gemaakt vinden van boeten den nalatigen opgelegd, of van de toediening des Doops aan kinderen tegen den wil en dank hunner ouderen.
Behalve de reeds genoemde, ontvangen wij nog verschillende bijdragen tot opheldering en staving van het in 't werk voorkomende. Wij hebben van den rijken inhoud slechts eenige hoofdpunten aangehaald, die een denkbeeld mogen geven van den gang en de ontwikkeling der kerkelijke aangelegenheden in Drenthe, en van het getal en den toestand der onderscheidene kerken. Het geleverde heeft wel in de eerste plaats betrekking op haren uitwendigen staat en regeling, maar behelst toch ook veel dat ons van hare inwendige gesteltenis en van het Godsdienstig leven harer leden onderrigt geeft. Dat er, wat het laatste betreft, minder voorkomt omtrent de Roomsche Kerk der Middeleeuwen, zal geene verwondering baren, daar het hier een nog weinig bebouwden akker gold. De Schrijver heeft, volgens het Voorberigt, in dit werk, als van zuiver historischen aard en inhoud, het geven van aanstoot aan iemand, van welke Godsdienstige gezindheid ook, vermeden. Voorwaar, geene gemakkelijke taak in een boek van zulk een omvang, en waarin zoo vele en velerlei zaken behandeld worden! Allen zullen dan ook met zijne beschouwingen wel niet instemmen. Maar de regtmatige lof kan hem niet ontgaan, van in dit werk de overtuigendste bewijzen geleverd te hebben van zijne kennis der Kerkelijke Geschiedenis van ons Land, en van Drenthe in het bijzonder; van zijne bekwaamheid om die in het licht te stellen; van zijne ijverige zorg in het onderzoeken; en van zijne naauwkeurigheid in de opgave van hetgeen onder zijn bereik was. Wij stellen op zijnen arbeid hoogen prijs, en twijfelen geen oogenblik, of ieder Drenthenaar, die verlangt de wijze en goedertierene leidingen der Godheid ter ontwikkeling van de zedelijke en godsdienstige beschaving der bewoners van zijn Gewest te kennen, zal zich dit werk aanschaffen; dat ook eene plaats verdient in de boekerij van ieder die in Nederland belang stelt in de Geschiedenis der

{==119==} {>>pagina-aanduiding<<}
Christelijke Kerk onder ons. - Den Schrijver zij gezondheid, lust en kracht toegebeden in zijne verdere nasporingen omtrent de door hem zoo gelukkig behandelde en daarmede verbondene onderwerpen!




Geschiedenis van het Kerkelijke Leven der Christenen gedurende de zes eerste eeuwen, door W. Moll, Hoogleeraar te Amsterdam. Eerste Deel. De Kerkelijke Maatschappij. Tweede, verbeterde druk. Te Leyden, bij D. Noothoven van Goor. 1855. In gr. 8vo. 325 bl. f 3-60.

Het verdient voorzeker met blijdschap te worden opgemerkt, hoe onze dagen in schier alle wetenschappen - onder den invloed zoo wel der Natuur-studie als der hoog ernstige wereldgebeurtenissen welke wij beleven - een streven aan den dag leggen om de sfeer der afgetrokken bespiegeling te verlaten, en tot den veiligen bodem der historische en geestelijke feiten terug te keeren. Dit streven is inzonderheid ook in de Godgeleerdheid van grooten invloed geweest. In onderscheidene harer vakken heeft men deze feiten, die vroeger minder of meer planloos naast elkander werden gelegd, en wier zamenvoeging dus altijd in dezelfde mate toevallig scheen, tot een zamenhangend geheel, tot eene uit op elkander volgende toestanden zich geregeld ontwikkelende Geschiedenis verheven. Wij wijzen tot voorbeeld op de zoogenaamde Inleiding in de geschriften des Bijbels, en op hetgeen reuss en guericke voor haar hebben gedaan; op de Bijbelsche Dogmatiek, onlangs door den eerstgenoemde als eene Geschiedenis van het Apostolische tijdvak beschreven; ja, ook op de Dogmatiek zelve, aan welke schleiermacher's vruchtbare, ofschoon in vele opzichten bedenkelijk eenzijdige behandeling een geheel historisch karakter heeft gegeven.
Iets dergelijks wordt voor ons Vaderland omtrent de wetenschap van het kerkelijk leven door Prof. moll gedaan in het aangekondigde werk. Deze wetenschap, vroeger algemeen Kerkelijke Archaeologie genoemd, miste tot nog toe, bij allen zaâmgehoopten rijkdom van stof, eene voldoende genetische ontwikkeling van de veelvoudige verschijnselen des kerkelijken levens. Men stelde zich, door den naam Archaeologie verleid,

{==120==} {>>pagina-aanduiding<<}
willekeurige grenspunten in den tijd; in plaats van het kerkelijk leven, gelijk zulks met de kerkelijke dogmata geschiedt, door alle eeuwen heen, tot aan zijne hedendaagsche ontwikkeling toe, in zijne geschiedenis te beschouwen. Zulk eene geschiedenis nu levert voor haar eerste tijdperk Prof. moll; haar bepalende als: ‘eene wetenschappelijke voorstelling van de aanvankelijke ontwikkeling des kerkelijken levens in al zijne deelen, en van de menigvuldige veranderingen die het onderging in verschillende tijden en onder den invloed van verschillende oorzaken’.
Een der Beoordeelaars van den eersten druk dezes werks heeft opgemerkt: dat de S. wel die ontwikkeling des kerkelijken levens in al zijne deelen had geschetst, maar niet genoeg die ontwikkeling als een geheel in organischen zamenhang; ofschoon hij erkent dat de zaak-orde aan welke de S. zich gebonden had geacht, hem het voldoen aan dezen eisch hoogst bezwaarlijk maakte. Wij meenen op deze laatste reden grooten nadruk te moeten leggen, en voegen er bij: dat elke in de Kerkgeschienis in het algemeen niet onkundige lezer door dit werk uitnemend zal geholpen worden, om zich zonder moeite de bedoelde, voorzeker noodzakelijke voorstelling van het geheel des kerkelijken levens te maken. Het is hier, met gewijzigde toepassing, de oude strijd die ook op het gebied der algemeene geschiedenis over de ethnographische en de synchronistische methode wordt gevoerd; en de bemiddeling volgens welke op dat gebied veelal beide methoden haren eisch verkrijgen door eene ethnographische, maar tevens periodische behandeling, ware voor dit werk ál te zeer versnipperend geweest. Daarenboven, gelijk de Schrijver van de door ons met dankbaarheid herdachte ‘Angelus Merula’ en ‘Johannes Brugman’ met neander en ullmann de kunst verstaat, om enkele personen, als middelpunten, op hun geheelen tijd en omgeving een duidelijk licht te doen werpen, zoo blijkt hij ook gedurig in dit werk, tot dat zelfde bij de voorstelling van enkele zaken en omstandigheden van het kerkelijk leven uitstekend bevoegd te zijn.
Onder kerkelijk leven verstaat de S. ‘een leven dat door de gemeenschap aan de kerk bepaald wordt, en onder den invloed dier gemeenschap eene zekere ontwikkeling ondergaat en zoodanige vormen aanneemt als het buiten haar niet kennen zou’. Hij ontwikkelt verder hoe de wetenschap van dit kerkelijk leven eerst aan de Hervorming eigenlijk haar aanwezen

{==121==} {>>pagina-aanduiding<<}
dankt, daar de beide groote afdeelingen der Christelijke Kerk sedert de behoefte gevoelden om hare leerstellingen en kerkvormen uit den oorspronkelijken toestand der Christelijke Kerk te rechtvaardigen. Na een beoordeelend overzicht harer behandeling tot heden toe, en van de bronnen uit welke hare kennis geput wordt, geeft hij hare perioden-indeeling op. De eerste periode dezer geschiedenis - die van de aanvankelijke ontwikkeling en vestiging van het kerkelijk leven onder den invloed des nieuwen Christendoms en der oude volksbeschaving - strekt zich uit van de Apostolische dagen tot den aanvang der zevende eeuw. De tweede vertoont ons de verdere ontwikkeling, en vervreemding des Christelijken levens van vroeger beginselen, onder den invloed van een kwalijk begrepen Christendom en de nationaliteit van jongere volken, van de zevende tot de zestiende eeuw. Van daar tot heden zien wij in de derde periode de vernieuwing en reiniging des kerkelijken levens, onder den invloed van een beter begrepen Christendom en herlevende volksbeschaving. De stof der eerste periode laat zich weder onderscheiden in drie groepen: de kerkelijke maatschappij, de openbare eeredienst, en de kerkelijke zeden der Christenen. De vereischten tot eene juiste behandeling, en haar veelzijdig nut worden daarna aangewezen. In het werk-zelf zijn tekst en aanteekeningen van den eersten druk verrijkt en hier en daar gewijzigd; doch het geheel heeft den boeijenden vorm, de aangename populariteit en de duidelijkheid behouden, die dit werk sedert elf jaren een sieraad der vaderlandsche letterkunde en een schoon bewijs doen zijn hoe men veelzijdige, grondige geleerdheid in algemeen verstaanbaren vorm, ten nutte der geleerden niet alleen, maar ook der beschaafde Gemeente kan inkleeden. Inzonderheid noemen wij voor dit laatste doel belangrijk de Hoofdstukken 1-6: over de namen der Christenen, hun algemeen priesterschap, gedoopten en
ongedoopten, asceten, monniken en priesters; 17 en 19: over de ouderlingen en diakenen; 28-30: over de rechten en verplichtingen der geestelijken; 32 en 35: over onderhoud der armen en kerkelijke tucht.
Moge het ons gelukken, op nieuw de aandacht van vele beschaafden op dit voortreffelijk werk te richten. Welk nut hun geloof en Christelijk leven, nevens hunne beschaving en ontwikkeling, daaruit kunnen ontleenen, willen wij met des S. eigen

{==122==} {>>pagina-aanduiding<<}
woorden uitdrukken, ook tot proeve van den stijl, en vooral van het levend geloof dat het geheel bezielt:
‘Het nut, het groote heil dat de kennis van de geschiedenis des kerkelijken levens aanbrengt, is de verlevendiging en verhooging onzer bewustheid aangaande het wezen van ons kerkelijk leven zelf. De natuur, de waarde, de zin en beteekenis van de kerkelijke maatschappij, den cultus en de kerkelijke zeden onzer dagen kunnen niet wel verstaan en gewaardeerd worden met het vuur der liefde die zij verdienen, zonder de klare kennis van hunne oorzaken en wording, daar ook hier het tegenwoordige slechts nadere ontwikkeling van het verledene is. Eerst dan, als wij door de hand der geschiedenis tot een helder begrip zijn gevoerd van het kerkelijk leven zoo als het nu is, kunnen wij het beminnen, en eerst dan ook kunnen wij bewaard worden voor eenzijdigheid, zoowel in het waarderen als geringschatten der verschillende godsdienst-gebruiken, die eigen zijn aan de verschillende kerkgenootschappen. Maar nog meer; omdat de geschiedenis het kerkelijk leven der voorgeslachten verklaart en daardoor ook het onze, zoo wekt en sterkt zij de overtuiging aangaande de gemeenschap der leden van de Christelijke gemeente van vroeger en later tijden, het geloof aan de gemeenschap der heiligen, zoowel die nu zijn, als ook die voormaals hier beneden in de zichtbare kerk op aarde vertoefden. Wij aanschouwen het met gewijde vreugde dat dezelfde beginselen die nog heden in ons en, gedeeltelijk onder andere vormen, in de leden van andere kerkgenootschappen werken, ook in hen werkten. De stroom der eeuwen, die ons vaneen scheidt, krimpt weg: de muur der afscheiding, die ook heden nog Christenen van Christenen afgezonderd houdt, verliest althans veel van zijne vreesselijke hoogte; wij gevoelen ons aangedreven om elkander de broederhand te reiken, en erkennen de hemelsche waarheid klaarder, dat wij ééne groote kudde zijn van éénen goeden Herder. Die Herder was met de zijnen en is nog heden met
de zijnen. Gelijk Hij in zijne vroegere Gemeente leefde, zoo leeft Hij nog in haar. Het kerkelijk leven der Christenen, voor zooverre het in christus zelven beginsel vindt, door zijn Evangelie en Geest werd en wordt, bepaald en bestuurd is, getuigt van den christus, gelijk het schepsel altijd getuigt van zijnen Schepper: de geschiedenis dus van dit leven -

{==123==} {>>pagina-aanduiding<<}
dit is de schoonste vrucht welke zij draagt - brengt ons mede tot de kennis van den christus zelven, tot de aanschouwing van zijn wezen en zijne heerlijkheid, en, wat hetzelfde is, tot de liefde en aanbidding van zijn heiligen naam.’
Wij zien verlangend uit naar het Tweede Deel dezer Geschiedenis, en blijven vuriglijk wenschen, dat den Hoogleeraar moll tijd en kracht geschonken worden om, mocht het zijn, ook de laatste twee perioden van de Geschiedenis van het kerkelijk leven zoo grondig, boeijend en stichtelijk voor ons volk te bewerken als hij de eerste en belangrijkste gedaan heeft.

g.






Wetenschappelijke Grondbeginselen der Theoretische en Historische Paedagogie, door Dr. J.J. de Gelder. Tweede Stuk. Historische Paedagogie. Te Deventer, bij A.J. van den Sigtenhorst. 1855. In gr. 8vo. 220 bl. f 2-:

De Paedagogik als Systeem. Eene Schets van Dr. Karl Rosenkranz. Uit het Hoogduitsch, door Dr. J.F. Hahn. Met een Voorwoord van J. de Bosch Kemper, Hoogleeraar in de Regtsgeleerdheid te Amsterdam. Uitgegeven ten voordeele der Inrigting: De Vriend van Armen en Rijken. Te Amsterdam, bij E.S. Witkamp. 1855. In gr. 8vo. 191 bl. f 1-90.

Het onafscheidelijk verband van Onderwijs en Opvoeding, door H.J. Lemkes. Te Utrecht, bij Kemink en Zoon. 1855. In gr. 8vo. 60 bl. f :-60.

De opvoedkunde deelt met sommige andere wetenschappen wier toepassing meer onmiddellijk het praktische leven raakt, het lot van meestal als eene overtollige zamenvoeging van waarnemingen te worden beschouwd. Hetgeen zij leert (zoo meent men) kan even goed, ja, veel beter, uit de ondervinding, die beste leermeesteres, worden verkregen, en men behoeft om vaardigheid in het opvoeden te verkrijgen, de omslachtige redeneringen en bespiegelingen der paedagogen niet te volgen. Voorzeker is tot deze beschouwing maar al te veel aanleiding in vroegere en latere tijden gegeven. ‘Geene litteratuur bevat zoo veel oppervlakkigs als die der Paedagogie; kortzichtigheid en aanmatiging, volslagen gebrek aan kritiek

{==124==} {>>pagina-aanduiding<<}
en declamatorische pronk zijn in deze litteratuur meer dan in eenige andere aan te treffen.’ Daarom begroeten wij des te meer met vreugde de vernieuwde belangstelling in de opvoedkunde en de leer van het onderwijs welke, nadat deze wetenschap door eene vroegere overdrijving in diskrediet was gevallen, in onze dagen weder blijkt uit de voortreffelijke geschriften van, b.v., een palmer, thiersch, vinet, von raumer, en vele anderen. Met groote ingenomenheid kondigen wij dan ook de drie bovengenoemde in onze taal verschenen geschriften aan, ofschoon de beide eerste niet met onverdeelde instemming. Zij hebben elk hunne eigenaardige roeping en verdienste. Wij hebben ze met opzet in die orde onder elkander geplaatst waarin wij zouden wenschen dat ze gelezen werden door elk die in de opvoedkunde naar hare wetenschappelijke beginselen belang stelt. Alle drie bevelen wij ze als hoogst verdienstelijke, maar met oordeel des onderscheids te gebruiken werken aan.
Het werk van Dr. de gelder volgt als tweede stuk op de ‘Theoretische beginselen’ door hem in het eerste ontwikkeld, doch kan ook onafhankelijk daarvan met veel vrucht als eene schets van de geschiedenis der paedagogie worden gebezigd. De verdienstelijke Auteur deelt niet alleen de vruchten van wetenschappelijk onderzoek, maar ook, wat zijn boek vooral belangrijk maakt, van eigen, zich over eenige jaren uitstrekkende ervaring mede. De Paedagogie (over het onderscheid tusschen paedagogie en paedagogiek weiden wij hier niet uit) is hem ‘eene wetenschap welke uit ééne eigenschap die den mensch alleen eigen is, een bepaalden kring van kundigheden afleidt, die allen tot één en hetzelfde beginsel teruggebracht, onmisbaar zijn om den mensch boven de natuur der dieren te verheffen’. Deze ‘wetenschappelijke grondbeginselen’ zijn in twee hoofd-afdeelingen gesplitst. De eerste bevat de ontwikkeling der heerschende paedagogische voorstellingen vóór john locke, wiens denkbeelden, om hunne groote belangrijkheid voor de na hem volgende tijden, met breedere uitvoerigheid door den S. worden medegedeeld. De tweede stelt het ontstaan van onafhankelijke (??) paedagogische beginselen en stelsels tot op onzen tijd voor. Na dit en eenige andere bijzonderheden van zijn behandelingsplan in de Inleiding te hebben medegedeeld, geeft de S. eene belangrijke lijst van bronnen over

{==125==} {>>pagina-aanduiding<<}
de Geschiedenis der paedagogie, in vijftien bladzijden; bij welke het echter jammer is dat niet, ten behoeve van belangstellende minkundigen, de beste of merkwaardigste dier geschriften door eene korte kritiek of des noods alleen door een *, gelijk dat in andere leerboeken, vooral Hoogduitsche, gebruikelijk is, worden onderscheiden. Daarop vindt men in de eerste Afdeeling achtereenvolgens behandeld de losse fragmenten van opvoedingsbegrippen uit het Oosten; de wijsgeerige denkbeelden over de opvoeding bij de Grieken; de opvoedingsbegrippen onder de Romeinen; in de Middeleeuwen (gelijk overal in plaats van het juistere Middeneeuwen gespeld wordt); en van de Hervorming tot aan den Vrede van Munster. De tweede Afdeeling beschouwt eerst, om bovengenoemde reden, uitvoeriger de denkbeelden van john locke; daarna de latere en tot in onzen tijd elkander afwisselende paedagogische beginselen en stelsels over paedagogie in 't algemeen; de physieke opvoeding, en de Methode. Men ziet dat een rijke inhoud in de betrekkelijk weinige bladzijden is zamengebracht. Ofschoon de S. te recht vooraf verklaart dat men geen recht heeft, van zijne beknopte voorstelling uitvoerige bijzonderheden te eischen, weet hij echter doorgaans aan zijn verhaal, ook door aanhaling van proeven uit de geschriften der verschillende paedagogen, eene boeijende aanschouwelijkheid te geven; zoodat het geheele werk eene zeer aangename lectuur oplevert. Wat de S. echter aanmerkt en zelf toepast omtrent het misplaatst zijn van levensberichten in eene schildering van den voortgang der wetenschap, houden wij alleen voor juist in het bepaalde geval dat men zich reeds meer gevorderde lezers voorstelt, en niet meer dezulken die in de hoofdzaken der te behandelen wetenschap nog moeten worden ingeleid. Hoe zullen deze laatsten, b.v., pestalozzi's leerwijze ten volle verstaan, zonder al de levensbijzonderheden en op
hem werkende omgevingen te kennen, wier invloed zoo duidelijk in zijne leerwijze spreekt? Met voorbijgaan van kleinere bijzonderheden, moeten wij evenwel opkomen tegen de wijze waarop de S. (bl. 45 en volgg.) aan pythagoras en zijne school alle paedagogische beteekenis ontzegt. Wij meenen, niet op gezag van latere onbetrouwbare Schrijvers, maar op dat der geschiedenis vooral van de omwentelingen die de Pythagoristen in verschillende Staten van Groot-Griekenland trachtten tot stand te

{==126==} {>>pagina-aanduiding<<}
brengen, dat het onderwijs van dezen geheimzinnigen wijsgeer eene allergewichtigste aristokratisch-supranaturalistische strekking heeft gehad, scherp afstekende tegen het rationalisme van de Sokratische school. De stijl van den S. is doorgaans niet deftig, hier en daar achteloos; doch voor het werk als geheel beschouwd zijn wij hem grooten dank schuldig.
Kan dit laatste ook van het tweede der boven aangekondigde geschriften worden gezegd? Een werk van den diepzinnigen en geestvollen rosenkranz heeft aanspraak op onderscheiding; te meer wanneer een man als de bosch kemper het inleidt. Maar, onafhankelijk nog van den inhoud van het boek, moeten wij verklaren, nog nimmer eene zóódanige vertaling te hebben gelezen. Zij is letterlijk van den beginne tot het einde niet anders dan Hoogduitsch met Nederduitsche taalvormen en uitgangen; en het is ons onmogelijk daarover een even verschoonend oordeel te vellen als de Hoogleeraar; die overigens zelf ons (om met beets te spreken) ‘door 't oor boort met dat afgrijs'lijk ‘Voorwoord’. Het boek is alleen verstaanbaar voor hen die kennis genoeg van de Hoogduitsche taal bezitten om zelve uit des Vertalers woorden die van rosenkranz te kunnen opmaken. Trouwens, ook dezulken alleen zullen in staat zijn den inhoud op zich-zelf af te zonderen van de aan hegel's school ontleende rangschikkingen der begrippen en uitdrukkingen; waarom wij het betreuren dat sommige zinsneden uit de toelichtingen der §§ zijn weggelaten. Dat deze toch ‘voor het Nederlandsch publiek, zonder nadere toelichting, geheel onverstaanbaar of niet genoegzaam duidelijk waren’, is een bezwaar dat wel op het geheele werk zal toepasselijk zijn, en dat overigens had moeten leiden tot in plaats stelling van Nederlandsche voorbeelden in plaats van de Hoogduitsche, in de op zich-zelve hoogst belangrijke, maar voor het Nederlandsch publiek, in 't algemeen genomen, onverstaanbare toelichtingen.
De Hoogleeraar geeft verder eene korte schets van rosenkranz' leven en voornaamste werken, en daarop eene beschouwing van zijne hoofddenkbeelden, die wij, om hare eenvoudige juistheid, ter toelichting van het boek en den Schrijver, hier overnemen:
‘Het gewichtig bezwaar tegen de filosofie van hegel, als of de geest [eerst] in de geschiedenis tot bewustheid komt en

{==127==} {>>pagina-aanduiding<<}
geene onveranderlijke volkomenheid in zich zelf bezit, is wel niet toepasselijk op de wijsbegeerte van rosenkranz, maar er is toch, naar mijn inzien, te veel van dat zuurdeesem in zijn stelsel overgebleven. De ware wereldbeschouwing, die het Evangelie leert, is, dat God regeert: dat de eenheid van God en mensch in jezus christus volkomen werd verwezenlijkt: dat de Geest des levens, dien de Heiland zond als plaatsvervanger, de menschelijke maatschappij opvoert tot steeds hoogere volmaking. Het Christendom is hierdoor de godsdienst der vrijheid en der zelfstandigheid. De toepassing van deze waarheid op de wereldgeschiedenis vordert, dat men erkent dat God aan elk zijne eigene bestemming schenkt, om in zijnen tijd het geestelijk leven te doen zegevieren over het heidensche of zinnelijke element, dat den mensch eigen is voor dat hij tot het geestelijk leven wordt opgewekt. Bij deze Evangelische wereldbeschouwing wordt de vrijheid van God en de vrijheid van den mensch veel meer geëerbiedigd dan bij het processualisme van don wereldgeest, dat uit de wijsbegeerte van hegel, naar mijn inzien, nog te veel in het werk van rosenkranz heerscht. Dit bezwaar neemt echter niet weg, dat de Hegeliaansche wereldbeschouwing, en nog veel meer de gezuiverde van rosenkranz, zeer vele opmerkelijke waarheden aan den dag brengt, die echter eerst haar volle licht ontvangen wanneer men ze aanneemt als bewijzen, met welk eene orde de vrije God in de vrije menschen het Rijk der liefde en waarheid werkt.’
Na een hoogst belangrijk Voorbericht van den Schrijverzelven, waarin hij onder den indruk der revolutie-stormen van 1848 het plan, den bijzonderen aard, en de actualiteit van dit zijn werk beschrijft, behandelt hij de Paedagogiek als wetenschap in drie deelen. Het eerste ontwikkelt het algemeen begrip van opvoeding. Het tweede wijst de bijzondere momenten aan in welke het algemeene werk der opvoeding zich beweegt. Het derde geeft de verschillende stelsels op, door welke het algemeen begrip naar zijne bijzondere elementen in een bepaalden tijd kan of zal verwezenlijkt worden. Niemand late zich van de lezing van dit werk afschrikken door het afgetrokkene van deze indeeling. Men zal het niet kunnen doorlezen zonder getroffen te worden door den rijkdom van praktische wenken en voorbeelden dien men gaandeweg in deze bladzijden ontmoet, en vooral van denkbeelden die zich in ons

{==128==} {>>pagina-aanduiding<<}
onwillekeurig als verdere toepassingen van het door den S. aangeduide ontwikkelen. Ten slotte zij nog de inrichting: ‘De Vriend van Armen en Rijken’, ten wier behoeve dit werk is uitgegeven, en ook haar met den aanvang van dit jaar verschenen ‘Volksblad’, aan de warme belangstelling van alle menschenvrienden aanbevolen.
Klein in omvang, maar rijk in ware en schoone gedachten is het derde der hier boven genoemde geschriften. Het maakt niet op gelijke wijze als de beide vóórgenoemde, op wetenschappelijkheid aanspraak. En toch beweren wij gerustelijk dat de Christen die van 't paedagogisch belang zijner geloofsovertuiging niet onkundig is, in de beide vorige boeken met ons slechts hoogst nuttige en belangvolle détails en gewichtige voorbereidingen zal kunnen erkennen, terwijl de bezielende adem des Christelijken geloofs eerst aan alle vraagstukken hare ware oplossing en slotsom geven kan. De aanleiding tot het ontstaan van dit voortreffelijk geschrift was de uitnoodiging, door eene vereeniging van Predikanten in 1852 aan den Nederlandschen onderwijzersstand gedaan tot het inzenden van een geschrift: ‘daartoe strekkende, om met eenvoudigheid, maar op degelijke wijze, zoo wel op algemeen zielkundige als op paedagogische en Christelijke gronden, de volstrekte onafscheidelijkheid te betoogen van onderwijs en opvoeding’.
De uitkomst van deze oproeping en het oordeel over de ingekomen antwoorden zijn in 1853 en 1854 door de dagbladen en het Tijdschrift Ernst en Vrede openbaar gemaakt. De Heer lemkes, onderwijzer te Aarlanderveen, was de steller van het bestgekeurde antwoord. Wij vereenigen ons volkomen met zijne grondstellingen en resultaten. Wanneer l. de opvoeding als een ‘tot God brengen’ omschrijft, en daarentegen verklaart dat ‘die opvoeding welker ideaal is het menschelijke in den mensch te ontwikkelen, eigenlijk niet meer doet dan het booze te vervormen zóó, dat het goed schijnt’ - zoo is wel onze meening dat van eene tegenstelling tusschen deze beide geene sprake is voor wie gelooft dat de mensch, naar Gods beeld geschapen, dat beeld ook door de zonde niet verloren, maar misvormd en als ware 't naar eene verkeerde zijde toegewend heeft; doch wij meenen dat hieromtrent tusschen ons slechts een woorden-verschil bestaat. De S. heeft de slotsom van zijn onderzoek op de beide laatste bladzijden in een duidelijk over-
{==129==} {>>pagina-aanduiding<<}
zicht zamengetrokken. Wil men die slotsom kennen, men hoore hem (bl. 26) de niet-Christelijke opvoeding van de Christelijke onderscheiden. Dat onderscheid wordt niet dáárin gesteld dat de laatste verder gaat of spoediger het doel bereikt; maar het Christendom moet het begin, het midden en het einde van alle opvoedingswerkzaamheden uitmaken. Het Christendom is niet de verste ontwikkeling van het bestaande, maar daarstelling van het niet bestaande, opdat het bestaande in waarheid zou kunnen blijven bestaan. Bl. 30: Het onderwijs een van de vele vormen daarstellende onder welke de opvoeding te voorschijn treedt, zoo zal de loochening van het verband tusschen opvoeding en onderwijs gelijk staan met de bewering dat een persoon die eet, niet meer dezelfde persoon is als hij drinkt. Het onderwijs zelf is opvoeding,
al is het de opvoeding niet. Onderwijzen is: opvoeden door onderwijs. Ook wordt de opvoedende strekking van al het bijzonder onderwijs door den S. aangewezen, en elke soort van tot de opvoeding vereischte kundigheden in hare waarde toegelicht. Om eene bekende verdenking te voorkomen welke zeer algemeen op des S. godsdienstige richting kleeft, kunnen wij niet nalaten, de wijze te vermelden op welke hij (bl. 33, 34) den waren onderwijzer, benevens met alle andere noodige boeken, ook met de H. Schrift werkzaam ziet. Zulk een onderwijzer heeft, indien er maar veel liefde tot God en den naaste in het hart is, juist daarom weinig voorschriften noodig hoe hij dat boek aanwenden moet. Hij zal het niet gebruiken om sectehaat en liefdeloosheid aan te kweeken; want hij weet dat het Woord juist daartoe strekt om door de Liefde te hereenigen wat door het verzaken der Liefde gescheiden is. En daarom wenscht hij dat zijne leerlingen eenmaal zullen belijden: ‘Wij hebben Hem lief, omdat Hij ons eerst lief gehad heeft’. Hij zal het niet gebruiken om waarheden zoogenaamd leerstellig, of liever als een stel van leerstukken, in hun hoofd op te tassen; want hij weet dat alle leerstukken niet anders zijn dan de moraal der geschiedenis, zoodat hij het leerstuk der verzoening van de wereld met God aan zijne leerlingen verkondigt door hun mede te deelen de geschiedenis van den kruisdood onzes gezegenden Verlossers. Hij zal het niet gebruiken om, in zwartgallige wraakzucht tegen de wereld, uit te varen tegen al wat zij oplevert; maar hij bewijst door

{==130==} {>>pagina-aanduiding<<}
het verhaal van de overgave des Zoons van God dat, om ons heil tot stand te brengen, al de werelden te zamen niet toereikend zijn; dat men daarom eerst moet trachten naar hetgeen het gewichtigste is, namelijk het koningrijk Gods, en dat daarna en daarmede alle dingen ons toegeworpen worden. Integendeel, hij zal dat boek gebruiken om de kinderen te plaatsen in de rechte verhouding tot God boven hen, opdat zij daardoor komen mogen op hun waar standpunt met betrekking tot hetgeen naast en beneden hen is, namelijk evenmensch en natuur; hij zal als een recht wetenschappelijk onderwijzer dat boek aanwenden, opdat zijne leerlingen tot dit wetenschapsbeginsel geraken mogen, dat zij den Heer vreezen.
Wij bevelen de drie besprokene boeken met aandrang aan ieders belangstelling aan. Men leere uit het eerste, hoe vele verschillende denkbeelden over opvoeding en opvoedkunde elkander in vroegere en latere tijden en bij de onderscheidene volken hebben afgewisseld. Men zie in het tweede, hoe alle denkbeelden over de opvoeding tot een schoonen zamenhang en ordelijke rangschikking kunnen worden gebracht. Men begrijpe, naar de beginselen van het derde, uit de ervaring en het leven, van wáár op al deze denkbeelden en stelsels het rechte licht valt, dat ze niet alleen met zich-zelve, maar met 's menschen ware, naar Gods Woord gekende natuur en bestemming doet zamenhangen.
j.h.g.




Choulant's Handboek der bijzondere Ziektekunde en Genezingsleer van den Mensch. Naar den vijfden druk nogmaals op nieuw bewerkt door Prof. Dr. H.E. Richter, in het Nederduitsch overgebragt door Dr. L. Ali Cohen. Tweede Deel. Te Groningen, bij J.B. Wolters. 1855. In gr. 8vo. IV en 673 bl.

Van den lof, aan het Eerste Deel toegekend (December 1854, bl. 697), behoeft de berigtgever, bij de aankondiging van dit Tweede en laatste Deel, niets terug te nemen. Integendeel is de inhoud er van even belangrijk, en blijkt aan de onderwerpen, die er den inhoud van uitmaken, dezelfde vlijt en zorgvuldigheid besteed te zijn. Nadat, namelijk, de ziekten van het vaaten zenuwstelsel (de Angio-pathieën en Neuro-pathieën) in het

{==131==} {>>pagina-aanduiding<<}
Eerste Deel waren afgehandeld, bleven voor dit Tweede de Splanchno-pathieën ter behandeling over. Deze laatste worden als ziekten van het huid- en slijmvlies-stelsel omschreven, dewijl de uitdrukking ingewands-ziekten ligt tot misverstand had kunnen leiden en ook te beperkt zou geweest zijn. Daar, namelijk, alle in de borst-, buik- en bekken-holte besloten organen als zoo vele verlengsels en uitstulpingen der slijmvliesplaat beschouwd worden, zoo omvat de eerste Afdeeling der Splanchno-pathieën bijna alle ziekten die aan het slijmvliesstelsel in het algemeen (als Katarrhen, Croupen en Aphthen), of in het bijzonder aan het ademhalings-stelsel, aan dat der spijsvertering en aan het stelsel der pis-afscheidende en der geslachtsorganen eigen zijn. Zoo blijkt derhalve, dat de benaming ziekten van het slijmvlies-stelsel in de allerruimste beteekenis wordt opgevat, en dat dien ten gevolge onder de ziekten der ademhalings-organen niet slechts de bronchitis, de haemorrhagia pulmonum en andere ziekten van het slijmvlies, maar ook de pneumonie, de pleuritis en de pleuritische exsudaten worden afgehandeld. Of het echter wel consequent zij, dat de Schrijver tot die zelfde Afdeeling ook den kramp der stemspleet, den kinkhoest en het asthma, en tot het slijmvlies-stelsel der spijsverterings-organen de cardialgie gebragt heeft, moeten wij betwijfelen, daar het ons voorkomt, dat het redematiger geweest zoude zijn, die laatstgenoemde ziekten onder de Neuropathieën te rangschikken, zoo als insgelijks de longtering onder de dyskrasieën eene meer natuurlijke plaats zou
gevonden hebben. Een noodzakelijk gevolg toch van de tegenwoordige oekonomie van het boek is, dat de Schrijver meer dan ééns op hetzelfde onderwerp moet terugkomen en zich somtijds aan herhalingen schuldig maken. Zoo worden, b.v., onder de dyskrasieën, die den inhoud van het vierde Hoofdstuk der eerste Afdeeling (over de Angio-pathieën) uitmaken, zoo wel de tuberkel en skrofelziekten als de teringen in het algemeen behandeld, terwijl de longtering, gelijk wij zoo even opmerkten, onder de ziekten van het ademhalings-stelsel besproken wordt. Hieruit blijkt op nieuw de groote moeijelijkheid die in het ontwerpen van eene geschikte nosologische rangschikking gelegen is. Ook de Tweede Onderafdeeling, die het uitgestrekt gebied der huidziekten omvat, kan daarvoor ten bewijze dienen. De vijf groepen toch, waaronder al de huid-
{==132==} {>>pagina-aanduiding<<}
ziekten gerangschikt worden, steunen op zeer verschillende grondslagen, en kunnen daarom niet wel voor streng systematisch gehouden worden. Reeds de benamingen dier groepen (‘miliaria-achtige huidziekten, roosachtige huidziekten, besmettelijke uitslagkoortsen, herpes-achtige huidziekten, ziekten van het behaarde gedeelte van het hoofd’) toonen aan, dat de Schrijver beurtelings den vorm en het algemeene voorkomen, de natuur of geaardheid, de wijze van uitbreiding of verspreiding over de oppervlakte en de zitplaats op een bepaald ligchaamsdeel, tot den grondslag zijner verdeeling gemaakt heeft. Een noodzakelijk gevolg dier handelwijze was, dat, b.v., tot de derde groep uitslagkoortsen van den meest verschillenden vorm gebragt worden, en dat onder deze (besmettelijke, met koorts gepaard gaande huidziekten) ook de varicellen of valsche pokken gerangschikt worden. Bij deze en andere aanmerkingen, die op het verdienstelijk werk van den Hoogleeraar r. gemaakt kunnen worden, moet men echter in het oog houden dat de Schrijver er steeds
naar gestreefd heeft, om het overzigt over den rijken inhoud der ‘Bijzondere Ziektekunde en Genezingsleer van den Mensch’ zoo gemakkelijk mogelijk te maken, en dat hij gaarne van de streng logische consequentie het een en ander heeft willen opofferen, als dit, bij de behandeling van zijn onderwerp, voor eene duidelijke en geleidelijke ontwikkeling zijner denkbeelden gevorderd werd.

Études sur l'Histoire de l'Humanité, par F. Laurent, Professeur à l'Université de Gand. Le Christianisme. A Gand et Paris, chez H. Hoste et A. Durand. 1855. In gr. 8vo. 548 bl.

Dit boek is slechts een vierde Deel van des S. Histoire du droit des gens et des relations internationales, 1850. Daar hij zich eigenlijk niet had voorgesteld, eene geschiedenis van het Volkenrecht te schrijven, maar van de Menschheid, beschouwd als voortgaande en zich ontwikkelende tot ‘de Eenheid’ - zoo heeft hij een algemeener titel gekozen. In de eerste drie Deelen, over het Oosten, Griekenland, en Rome, heeft hij de oude wereld als eene voorbereiding tot het Christendom

{==133==} {>>pagina-aanduiding<<}
beschouwd. Dit vierde beschouwt het Christendom slechts tot aan de vijfde eeuw. In de volgende Deelen zal gehandeld worden over de Barbaren en het Katholicisme, over het Pausdom en het Keizerrijk, over het Leenstelsel en de Kerk. Des Schrijvers inzichten zijn over de gewichtigste punten de volgende:
‘De Middeneeuwen zijn beurtelings door de woest-revolutionaire filosofen der 18e eeuw te laag, en door de reactionairen van onzen tijd te hoog geschat. Het verleden is evenmin het absolute kwaad als het ideaal. Het ideaal is nooit achter ons, maar vóór ons gelegen. Wat onze hedendaagsche beschaving betreft, zij dankt haren oorsprong zoo wel aan het Germaansch en Romaansch Heidendom als aan het Christendom. Dit laatste toch heeft zich politisch-onvermogend betoond, daar het noch behoefte aan, noch gevoel voor burgerlijke vrijheid heeft. Het aanvaardt slavernij en tyrannie, daar het uitsluitend den inwendigen toestand des menschen behartigt. Het begrijpt niet dat de godsdienstige vrijheid en gelijkheid onvolledig en onvruchtbaar blijven zoo lang de ketenen van den slaaf niet gebroken zijn en de menschelijke waardigheid niet geëerbiedigd en gewaarborgd is. De Germanen nu hadden dit krachtig gevoel van persoonlijkheid, van vrijheid en eer, dat aan de Ouden en aan het Christendom ontbrak. Alzoo hebben onze politieke instellingen hare bakermat in de bosschen van Germanië. Het Christendom heeft de eenheid van God en Mensch, die het doel der toekomst is, niet kunnen bewerken, maar steeds het eene van deze twee bestanddeelen der Eenheid voor het andere verminkt. Evenmin de eenheid tusschen Menschen en Menschen, daar het denkbeeld van de Openbaring altijd eene grenslijn tusschen den geloovige en den niet-geloovende heeft getrokken. Noch ook de eenheid tusschen de broederen zelve, daar de Christen zijne broederen slechts om Gods wille, niet om hunner zelfs wille lief heeft. Toch heeft de Voorzienigheid aan het Christendom, in weerwil van zijne krachteloosheid op zichzelve, een groot aandeel in den voortgang des menschdoms naar de ware Eenheid opgedragen.’
De Schrijver toont groote belezenheid in de oude Kerkvaders en latere Geschiedschrijvers, ofschoon hij ook gedurig het Leven van Jezus, van strauss, en pierre leroux als historische autoriteiten aanhaalt. Als de beste gedeelten van het boek onderscheiden wij de aanwijzing hoe het Volkenrecht in

{==134==} {>>pagina-aanduiding<<}
zijne alomvattende hedendaagsche beteekenis eerst met en door het Christendom ontstaan is (p. 169-187); die van den invloed des Christendoms op de Romeinsche wereld (p. 289-359); de ontwikkeling van de wijsbegeerte van origenes en augustinus; de belangwekkende te zamenstelling van de denkbeelden der oude Kerkvaders omtrent de wereldgeschiedenis in hare betrekking tot den voortgang van het Godsrijk, en de ontwikkeling (p. 395-407) hoe de leer der Incarnatie, ofschoon door den S. zelven verworpen, echter ten allen tijde door de Kerk te recht als haar levensbeginsel, met hetwelk zij staat of vallen moet, verdedigd is. Het geheel van dit werk echter is een leerrijk bewijs, hoe ook uitgebreide kundigheden het ongeloof niet tegen oppervlakkigheid en de zonderlingste misvattingen vrijwaren; en tevens voor de Christenheid, zoo zij het wil aannemen, eene aanleiding tot diepe beschaming en zelfverwijt. Zoo gedrochtelijk toch als door dezen overigens zoo geleerden Schrijver en zoo vele anderen, kon de Christelijke waarheid niet worden misverstaan, indien de Christelijke Kerk niet, door hare verheven Goddelijke bestemming zoo gebrekkig te verwerkelijken, dergelijken laster had mogelijk gemaakt. Ook bij den aanblik van deze Esquisse de l'Histoire is onze indruk eene diep beschaamde herdenking aan hetgeen kingsley in zijne ‘Hypatia’ den vromen abt philammon in den mond legt: ‘Indien de Christelijke Kerk ook slechts éénen dag zich vertoonde gelijk zij naar hare bestemming wezen moest, de geheele wereld zou terstond tot haar bekeerd zijn’.
g.




Verslag van de Koninklijke Nederlandsche Tentoonstelling van Landbouw te Arnhem, uitgebragt aan Zijne Majesteit den Koning door de Centrale Commissie. Te Zwolle, bij W.E.J. Tjeenk Willink. 1855. In roijaal 8vo. VIII en 148 bl. f 3-60.

In Maart 1854 verscheen het Programma der Tentoonstelling van ‘Voortbrengselen van - en Werktuigen voor den Landbouw uit het geheele Rijk en zijne Overzeesche bezittingen’, welke volgens het besluit des Konings in October van datzelfde jaar te Arnhem moest plaats hebben. In dat Programma werden allen, die in Nederland of zijne Koloniën woonachtig

{==135==} {>>pagina-aanduiding<<}
zijn, uitgenoodigd om voorwerpen, tot den Landbouw betrekkelijk, in te zenden, terwijl Z.M. de Koning goedgunstig Medailles en Getuigschriften beschikbaar gesteld had voor de best gekeurde der ingezonden voorwerpen. De regeling der Tentoonstelling was opgedragen aan eene Centrale Commissie, bestaande uit de Heeren: w.a. Baron schimmelpenninck van der oije, te Voorst, als Voorzitter, Mr. j.j.a.a. Baron van pallandt van westervoort, en g.h. andres, als Burgemeester en Wethouder der stad Arnhem, Jhr. Mr. d.r. gevers deynoot, te Rotterdam, w.j. wolterbeek, te 's Gravenhage, en Dr. j. wttewaall, te Voorst, als Secretarissen, en s.d. wijckerheld bisdom, te Arnhem, als Penningmeester. Doch behalve deze Centrale Commissie waren uit elke Provincie van het Rijk eenige invloedrijke mannen door Z.M. benoemd tot leden der Algemeene Hoofd-Commissie, ten einde de Tentoonstelling in alle oorden van het Land ondersteuning en medewerking mogt ondervinden, en de inzenders alom de noodige inlichtingen konden verkrijgen. Het liet zich verwachten dat dergelijke Algemeene Tentoonstelling, uitgegaan van het Doorluchtig Hoofd der Regering, aangemoedigd door aanzienlijken uit alle oorden des Rijks, in vele opzigten luisterrijk zou zijn. En werkelijk heeft ook de uitkomst allezins aan de verwachting beantwoord, niettegenstaande de lage waterstand onzer rivieren, en de vertraagde aankomst der Oost-Indische producten de Tentoonstelling deden verstoken blijven van vele voorwerpen die haar gewis zouden opgeluisterd hebben. Wie die Tentoonstelling bezocht heeft, zal zeker met ons opgetogen zijn geweest, niet alleen over de talrijke en schoone voortbrengselen van Landbouw, welke het groote gebouw Musis Sacrum (bijna 1/5 bunder oppervlakte) nog te klein deden zijn voor het ingezondene, maar ook over
den keurigen smaak waarmede alles gerangschikt was, en de zorg waardoor zoo veel mogelijk aan elk voorwerp eene voordeelige plaats was gegeven. Z.M. de Koning heeft dan ook bij een herhaald bezoek dezer Tentoonstelling, Hoogstdeszelfs tevredenheid daarover aan de Commissie betuigd, en men mag met regt verwachten, dat deze Tentoonstelling nuttig is geweest voor de ontwikkeling van den vaderlandschen Landbouw; dat de zaden, hier uitgestrooid, welig mogen ontkiemen en rijkelijk vruchten voortbrengen.

{==136==} {>>pagina-aanduiding<<}

Het is ons een genoegen hiervan te kunnen melding maken bij de aankondiging van het ons toegezonden Verslag van deze Koninklijke Nederlandsche Tentoonstelling van Landbouw, uitgebragt aan Zijne Majesteit den Koning door de Centrale Commissie. Dit Verslag, door de bekwame hand van Dr. j. wttewaall bewerkt - een boekdeel van 148 bl. roijaal Svo., keurig uitgevoerd en met 157 meerendeels uitmuntende afbeeldingen versierd, hetgeen den Uitgever w.e.j. tjeenk willink te Zwolle allezins eer aandoet - is in alle opzigten der Tentoonstelling waardig. Wij begroeten het als eene belangrijke aanwinst voor onze Landbouw-litteratuur, en wenschen het in handen, niet alleen van elken wetenschappelijken Landbouwer, maar ook van allen die in dezen tak van volksbestaan belang stellen! Wij meenen dan ook de lezers van dit Tijdschrift geene ondienst te doen door eene korte vermelding van den inhoud van dit Verslag, terwijl wij ieder, die nader met dit onderwerp wil bekend worden, ten sterkste moeten aanraden het Verslag zelf te koopen.
Het Verslag wordt geopend met eene opdragt aan Z.M. den Koning, waarin de Commissie te kennen geeft dat zij deze eerste proeve eener Algemeene Tentoonstelling van Landbouw naar wensch geslaagd acht. Het blijkt daaruit tevens, dat de ingezonden voorwerpen worden opgenoemd en beschreven, slechts voor zoo veel zij der vermelding waardig werden gekeurd. Men vindt hier dus alleen hetgeen goed en deugdelijk is, aangewezen, en behoeft niet, gelijk in vele andere werken, het goede uit een overvloed van onnutte zaken uit te zoeken. De Commissie heeft bovendien - hetgeen de waarde van het werk zeer verhoogt - op vele plaatsen haar oordeel over de ingezonden voorwerpen uitgesproken, en hier en daar wenken gegeven, die voor den landbouwer van nut kunnen zijn. - In de keuze der afbeeldingen heerscht in het algemeen eene goede spaarzaamheid, te gelijk met eene behoorlijke uitvoerigheid, waar zulks noodig of nuttig is. Als regelen, die de Commissie daarbij geleid hebben, worden door haar in de opdragt de volgende opgegeven: ‘Bij de graansoorten geschiedde zulks bij die verscheidenheden welke onder verkeerde namen zijn ingezonden, of waar van eene nieuwe of weinig bekende verscheidenheid sprake was. Bij de wortel- en knolgewassen vond het plaats, om bij de groote hoeveelheid van verschei-
{==137==} {>>pagina-aanduiding<<}
den meestal voor ons land nog nieuw of weinig bekend, een beter overzigt te leveren; terwijl zulks bij de werktuigen noodzakelijk werd geacht, om de beschrijving daardoor duidelijker te maken of te bekorten’.
Voorafgegaan door het Proces-Verbaal van den uitslag der beoordeeling, splitst zich nu het Verslag in even zoo vele Afdeelingen als waarin de Tentoonstelling zelve verdeeld was, volgens het Programma.
De eerste dezer Afdeelingen bevat de Voortbrengselen van Akkerbouw, welke in het algemeen goed vertegenwoordigd waren op de Tentoonstelling. Zoo vond men van de Wintertarwe alleen 64 monsters, die allen door schoonheid van gewas zich onderscheidden. Men zag aldaar hoe de Zeeuwsche tarwe in vele opzigten haren alouden roem handhaaft, terwijl er tevens door herhaalde kweeking vele verscheidenheden van deze soort geboren waren, die, in meer of mindere mate met andere tarwesoorten overeenkomende, dikwijls met verkeerde namen zijn aangeduid. Zoo waren verscheiden monsters Zeeuwsche tarwe onder de namen van Kubanka- en Tangarock-tarwe ingezonden. Men is den Heer wttewaall dank verschuldigd voor de juiste onderscheiding der vele verscheidenheden van tarwe, en voor de goede afbeeldingen (telkens van twee kanten der aar genomen), waardoor de landbouwers in de gelegenheid gesteld zijn, om vele misvattingen te voorkomen.
Bij de beschrijving der vele ingezonden tarwe-soorten vindt men nog iets dat voor den Nederlandschen landbouwer van groot belang moet geacht worden. Het is eene korte opgaaf der ervaringen van den Heer van ingen te Arnhem, betreffende de verscheidenheden van tarwe welke voor ons land aanbeveling verdienen; en van diegene welke, hoezeer een schoon gewas opleverende, voor de cultuur in het groot niet voordeelig zijn. ‘Het tal van jaren, dat deze proefneming duurt’ - zegt het Verslag - ‘en dikwerf vrij in het groot gedreven, doet ons meerder gewigt aan deze opgaven hechten.’ - Het ware te wenschen dat men, even als hier, naauwkeurige opgaven had van de verscheidenheden der landbouw-gewassen die in ons Vaderland beproefd zijn, en van de daarbij verkregen uitkomsten. Men behoefde dan niet nogmaals de onvoordeeligen te beproeven, en men leerde tevens kennen, in welke rigting de bij ons gebruikelijke graansoorten veredeld

{==138==} {>>pagina-aanduiding<<}
kunnen worden, ten einde de opbrengst onzer akkers in hoeveelheid en hoedanigheid zoo voordeelig mogelijk te maken.
Gelijk de tarwe, vindt men nu ook de overige graansoorten, naar ingezonden monsters meer of minder uitvoerig beschreven en afgebeeld. Vooral van de Engelsche haversoorten zijn er vele vermeld, doch de meesten schijnen voor den verbouw op onze landerijen minder voordeelig te zijn. Daarentegen wordt de naakte haver aanbevolen, als een goed en tevens smakelijk voedsel aanbiedende voor den minderen stand.
Wat de overige landbouwgewassen betreft, zoo moet de tabak vermeld worden, waarvan niet minder dan 114 inlandsche en 21 buitenlandsche monsters aanwezig waren (waarschijnlijk gedeeltelijk omdat de tabak nog eenige dagen na de opening der Tentoonstelling kon ingezonden worden). Onder al deze soorten waren er echter slechts weinige die in alle opzigten voortreffelijk konden genoemd worden; deels ten gevolge van den minder gunstigen uitslag van het gewas in 1854, deels ook ten gevolge van minder zorgvuldige behandeling, waaromtrent het Verslag zeer nuttige raadgevingen mededeelt.
Niet minder belangrijk is hetgeen het Verslag omtrent de meekrap opgeeft, naar aanleiding van het geschrift van j.g.j. van den bosch, over de teelt dezer plant. Terwijl de Nederlandsche meekrap vroeger de beste en meest gezochte der wereld was, is zij langzamerhand door de Fransche verdrongen, die, zorgvuldiger gekweekt en beter bereid, den voorrang boven haar verkreeg. In den laatsten tijd echter is die teelt in Zeeland weder aanzienlijk vooruitgegaan, en wij staan op het punt om ons oude standpunt als meekrap-telers te hernemen. Men is daarvoor dank verschuldigd aan de bemoeijingen der Zeeuwsche Commissie van Landbouw en aan den Heer van den bosch, die zelf dezen tak van nijverheid in Frankrijk onderzocht, aan zijne landgenooten zijne bevindingen medegedeeld, en bovendien de beste meekrap op de Tentoonstelling ingezonden heeft.
Na een kort woord over de Aardappelen, is het overige van deze Afdeeling (niet minder dan 15 bl.) grootendeels gewijd aan de wortel- en knolgewassen. Dit gedeelte maakt een der belangrijkste van het Verslag uit. Men kan duidelijk bespeuren dat de kundige Steller hier een zijner lievelingsonderwerpen met buitengewone zorg heeft behandeld. Het is

{==139==} {>>pagina-aanduiding<<}
eene soort van monographie over deze nuttige voedergewassen, door een tal van afbeeldingen opgehelderd; waarin de aandachtige lezer bekend gemaakt wordt met het groote aantal verscheidenheden der Engelsche Turnips, meerendeels hier te lande nog weinig gewaardeerd.
De tweede Afdeeling bevat de Voortbrengselen van vee en zuivelbereiding. Hier was de voorraad van ingezonden voorwerpen op verre na zoo groot niet, zoodat deze tak van den landbouw niet gelijk de vorige vertegenwoordigd was. Het verslag hierover is dan ook slechts kort. Het bepaalt zich hoofdzakelijk tot eenige soorten van wol, en tot de boter en kaas, terwijl bij de laatste vooral op het gebrekkig persen gewezen is, dat hier en daar in ons Vaderland de kaas minder goed maakt.
De volgende vier Afdeelingen, Voortbrengselen van houtteelt, riet en biezen; van vruchtenteelt, moezerij, en bloemisterij, zijn te zamen genomen, en even zoo kort behandeld.
De natuurlijke aanleiding daartoe was de betrekkelijk geringe inzending in deze Afdeelingen; maar toch valt het niet te ontkennen dat deze Afdeelingen, en vooral die der vruchtenteelt en moezerij, in het Verslag eenigzins stiefmoederlijk behandeld zijn. Welligt echter heeft de geachte Steller er bezwaar in gezien, om hier even uitvoerig te zijn als bij de graansoorten, omdat het juist bepalen van al de verscheidenheden der vruchten, en het aantoonen van al de verwarringen en verkeerde benamingen, die hierbij voorkomen, groote beschrijvingen en kostbare platen zou vorderen; - want op het wenschelijke van zulk een Pomologisch handboek wordt in het Verslag met nadruk gewezen.
Na eene aanwijzing van de Voortbrengselen van Landbouw uit de Ned. Koloniën (de zevende Afd.), waaronder vooral suiker, koffij, thee en rameh, of Oost-Indische hennep, uitmuntten, wordt in de achtste Afdeeling eene uitvoerige beschrijving gegeven van het groot aantal Landbouw-werktuigen, gereedschappen, voertuigen, enz. op de Tentoonstelling ingezonden.
Deze beschrijving, welke ongeveer de helft van het Verslag inneemt, en door meer dan 100 goede afbeeldingen opgehelderd is, mag allerbelangrijkst genoemd worden. Hierdoor, en door de beschrijving der graansoorten vooral, heeft het Verslag, ook afgescheiden van de Tentoonstelling, eene blijvende

{==140==} {>>pagina-aanduiding<<}
waarde. Ieder landbouwer, welke met de landbouw-werktuigen uit onzen tijd bekend wil worden, vindt daartoe in dit gedeelte van het Verslag eene uitmuntende handleiding. Wij kunnen in deze aankondiging de behandelde werktuigen niet afzonderlijk opgeven, maar moeten den belangstellenden lezer naar het werk-zelf verwijzen.
Wij eindigen onze korte inhouds-opgave met de vermelding van de negende Afdeeling: Mest en Grondsoorten, waarin de inzendingen niet alleen gering in aantal, maar ook grootendeels gebrekkig waren. Men is in ons Vaderland nog te weinig van het nut der kennis van de hulpmeststoffen en grondsoorten overtuigd, dan dat zich hiervoor eene algemeene medewerking liet verwachten. Het gebruik van kunstmest is in ons Vaderland ook langen tijd beperkt gebleven, omdat men afgeschrikt is geworden door het bedrog dat daarmede elders gepleegd is. Het is te hopen dat het groot aantal geschriften over den mest, in de laatste tijden verschenen, daaromtrent meer heldere begrippen moge verspreiden.
Mogt de wensch der Centrale Commissie verwezenlijkt worden, en het Z.M. den Koning behagen in 1858 of 1859 weder eene Algemeene Tentoonstelling van Landbouw te doen plaats hebben, dan zullen welligt ook die voorwerpen beter vertegenwoordigd worden, waarvan de inzending op de gehouden Tentoonstelling niet beantwoordde aan de uitgebreidheid hunner teelt in ons Vaderland. Hartelijk wenschen wij dat dan van die Tentoonstelling een even belangrijk Verslag moge gegeven worden, door eene even kundige hand bewerkt en even goed uitgevoerd, als het Verslag hetwelk wij aangekondigd hebben.
Dec. 1855.
R.




Handboek van de Engelsche Nationale Letterkunde. (Select Specimens of the National Literature of England, from Lawrence Minot to the present time. Poetry and Prose; with glossaries, explanatory notes, biographies, etc., by M. Keyzer. Te 's Hage, bij H.C. Susan. 1855. 1e Aflev. In gr. 8vo. 280 bl. f 2-70.

Readings in English Poetry. Selected from the best writers, with explanatory notes, by M.P. Lindo, Phil. Theor. Mag.

{==141==} {>>pagina-aanduiding<<}
Litt. Hum. Doct., of the Royal Naval and Military Academy. Te Arnhem, bij D.A. Thieme. 1855. In 8vo. 211 bl. f 1-80.

Het in 't licht verschijnen van twee chrestomathiën voor de Engelsche letterkunde in hetzelfde jaar, beide door mannen van erkende bevoegdheid tot deze taak, kan niet anders dan een verblijdend teeken des tijds genoemd worden. Ref. behoort tot diegenen die met vreugde de grootere ingenomenheid waarnemen, met welke thans de Engelsche taal, ook als opvoedingsmiddel voor onze beschaafde standen, nevens, ja, dikwerf boven de Fransche, wordt gebezigd. Zij het dan ook op dit gebied, gelijk op zoo vele andere, voor een goed deel de mode die bij de wisseling der keuze voorzit; wij verheugen ons dat zij ons jong geslacht tot eene bron voert waaruit zoo veel kernige, mannelijke kracht, en tevens diep en innig leven des gemoeds is te putten. Of nu evenwel, uit aanmerking van de reeds bestaande hulpmiddelen, b.v. de Specimens, door Prof. p.j. veth in 't licht gegeven, deze twee dergelijke werken waren noodig geweest, is eene andere vraag. Er behoort een streng onderscheid gemaakt te worden tusschen eene wetenschappelijke Anthologie, - welke het geheele litterarisch leven eener of verscheidener natiën in groote, uit dat leven-zelf ontleende trekken zamenvat, - en eene tot paedagogische doeleinden zamengestelde Chrestomathie. De eerste, wier naam gewoonlijk ten onrechte tot de poëzij alleen beperkt wordt, is wederom onderscheiden naar de mate van litteratuur-historische kennis die zij bij den lezer onderstelt; met andere woorden: naar mate zij zich slechts ten doel stelt het gemis eener volledige bibliotheek van al de opgenomen Schrijvers te vergoeden: gelijk de Bildersaal der Weltlitteratur van johannes scherr, in 1848 te Stuttgart uitgekomen (die echter ook de proza-litteratuur uitsluit); òf wel - gelijk de meeste Anthologiën der Oostersche volken, die uit den boezem van die volken-zelf opgekomen zijn - door
bijgevoegde biografiën en inleidingen een volledig overzicht ook voor den beginnenden onderzoeker wil leveren. Eene Chrestomathie, daarentegen, heeft een geheel ander doel. Zij moet aan eischen voldoen om welke zich eene wetenschappelijke Anthologie in den regel niet behoeft te bekommeren: b.v. verstaanbaarheid van taal en kieschheid van inhoud; terwijl zij, daarentegen,

{==142==} {>>pagina-aanduiding<<}
geene andere volledigheid behoeft te bezitten dan ten opzichte der opgenomen Schrijvers, uit welke namelijk zoodanige stukken en op zulk eene wijze moeten medegedeeld zijn, dat de leerling zoo veel mogelijk dien Schrijver uit hem-zelven begrijpe. Intusschen rust dan de voornaamste taak op den leermeester, die al deze verschillende beelden en tafereelen in de lijst van hun tijd en hunner omgeving in levendige aanschouwelijkheid voor de oogen des leerlings plaatsen moet; en de groote vraag bij beoordeeling van de bruikbaarheid, d.i. de waarde, van chrestomathiën is niet zoo zeer: hoe is zij zamengesteld? als wel: hoe en door wien wordt zij gebruikt? Slechts dán lijdt deze regel eene uitzondering, wanneer, gelijk, b.v., in de Chrestomathie de l'age mûr, van vinet, de inleidende en uitleggende beschouwingen zóó volledig, zóó boeijend, zóó persoonlijk aanschouwelijk zijn, dat men als ware 't gevoelt, het boek niet alléén, maar aan de hand van een leermeester te lezen, die zijne individualiteit in al hare eigenaardigheid telkens doet opmerken en invloed oefenen.
De beide boven aangekondigde werken nu behooren tot de hoogste soort der chrestomathiën. Zoo ver zich, naar onze zoo even gemaakte opmerking, naar den inhoud laat oordeelen, zijn beide zeer tot haar doel geschikt en aanbevelenswaardig. De Heer keyzer toont overal in dit werk dat hij het gezegde van johnson niet te vergeefs tot motto heeft genomen: ‘Onder veel goeds het beste te kiezen is eene van de meest gewaagde ondernemingen des kritischen oordeels’. Dit blijkt niet alleen uit de vóór het werk gevoegde opgave der bronnen, maar ook uit de stukken zelve, de bijgevoegde (zeer duidelijk en volledig) ophelderende aanteekeningen, en de levensbeschrijvingen. Uit het geheel blijkt dat het werk met groote zorgvuldigheid is zamengesteld. De Schrijver verdeelt het gansche veld, dat hij te doorloopen heeft, in vijf vrij algemeen gebruikelijke perioden. Indien vóór elke eene korte Inleiding en karakteristiek dier periode ware geplaatst, zou de grond der indeeling nog beter zijn gebleken. De eerste omvat chaucer en zijn tijd, doch begint, in de stukken-zelven, nog vóór dien bekenden ‘vader der Engelsche poëzij’, met lawrence minot, wiens ridderlijke geest zich met dien van onzen ouden jan van helu laat vergelijken, met william langland en john gower. Ook de merkwaardige balladen der oude grensbewoners

{==143==} {>>pagina-aanduiding<<}
(borderers) tusschen Engeland en Schotland, en de eigenaardige poëzij van dit laatste land wordt niet vergeten, en de proza met den avontuurlijken mandevil begonnen. De tweede periode heeft haar naam van elizabeth. Ofschoon hierin shakespeare met gewenschte uitvoerigheid is behandeld, ware toch, de vermoedelijke lezers in aanmerking genomen, eenige opheldering aan het hoofd van elk zijner geëxcerpeerde meesterstukken welkom geweest. Het derde tijdvak is met den naam van ‘Overgangs-periode’ niet ten volle duidelijk gekenschetst. Het vierde loopt van de regering van Koningin anna tot het jaar 1780; het vijfde zal dus van daar tot aan onze dagen zich uitstrekken. Het tweede gedeelte van dit werk is echter nog niet verschenen.
Wat het werk van Dr. lindo aangaat, zoo ver wij in staat zijn geweest te vergelijken, beweert hij niet ten onrechte dat het vollediger is dan eenige dergelijke tot nog toe in ons Vaderland verschenen bloemlezing. Het doel des S. is tweeledig: vooreerst wil hij een vervolg leveren op zijne ten vorigen jare uitgekomen ‘Readings in Prose’, en ten andere eene bruikbare gedichtenverzameling aanbieden aan die talrijke vrienden der Engelsche litteratuur wier bibliotheken aan dichtwerken gebrek hebben. In chronologische orde zijn de Dichters van chaucer tot onzen tijd toe gerangschikt - ‘zoo weinig mogelijk fragmentarisch’, hoopt de S.; doch, naar ons oordeel, is het ook hem uit den aard der zaak niet gelukt, deze noodzakelijke erffout van alle chrestomathiën zonder verklarende inleidingen geheel te vermijden. Intusschen levert ook dit boek eene aangename en, met behulp eener goede litteratuurgeschiedenis of mondeling onderricht, ongetwijfeld nuttige lectuur. Inzonderheid heeft de S. wèl gedaan met ook eenige proeven van Amerikaansche Dichters op te nemen, waarbij wij van longfellow gaarne nog iets meer hadden gezien.
Den Schrijver voor dit werk een gelijken bijval toewenschende als zijne overige wetenschappelijke geschriften hebben ingeoogst, besluiten wij met de vraag aan beide Schrijvers wier werken wij aankondigden: waartoe toch die algemeene gewoonte van de Aanteekeningen niet in de moedertaal, maar in het Engelsch te schrijven? Wij achten dit doelloos, en aan de paedagogische bruikbaarheid van leerboeken niet bevorderlijk.
j.h.g.





{==144==} {>>pagina-aanduiding<<}

Dichterlijke Nalatenschap van Jan François Brouwenaar, geboren 13 Juli 1815, gestorven 24 Sept. 1849. Met een Voorbericht van J.J.L. ten Kate. Te Middelburg, bij Gebr. Abrahams. 1855. In 12mo. 88 bl. f 1-25.

De dichterlijke nalatenschap die door den Middelburgschen Prediker ten kate aan het vaderlandsch publiek wordt aangeboden, heeft zeker niet minder aanspraak op algemeene belangstelling dan die van Mej. albertine kehrer, ons vroeger door dezelfde hand geschonken. Werd deze Dichteres in den bloeitijd haars levens aan de aarde ontrukt, de Zeeuwsche Dichter, wiens poëzij wij hier ontvangen, had te naauwernood zich de schitterendste toekomst zien ontsloten, of hij viel als het slagtoffer van de aanhoudende kunststudiën, waaraan hij zich had toegewijd. Brouwenaar, van wien ons hier eene korte biographie door den Heer ten kate wordt aangeboden, was een man uit den geringeren burgerstand uit de stad Vlissingen, die, opgenomen onder de leiding van den Koninklijken Brusselschen beeldhouwer willem geefs, op den gekozen weg reuzenschreden maakte, maar, op het punt van naar Italië te reizen, waartoe hem de bekrooning van zijn stuk voor de Akademie van Beeldende Kunsten in staat stelde, ten gevolge van te sterke inspanning, in vier-endertig-jarigen leeftijd bezweek. De naam van brouwenaar, die gewis, indien hem een langer leven gegund ware, ons Vaderland tot eene hooge eerc zou zijn geweest, dient in achting te zijn bij ons volk. Het was eene goede zaak die de Heer ten kate verrigtte, toen hij de snippers en strookjes papier, door den tijd verbruind en gekreukt, bijeenverzamelde en aan de pers overgaf. Naast de namen van bellamy en van der woordt, mag de naam van brouwenaar voortaan worden genoemd onder de sieraden die de stad Vlissingen heeft voortgebragt. Wij vinden hier poëzij in den echten zin des woords; uitstortingen eener dichterlijke ziel; bloesems die de heerlijkste vruchten beloofden. Het zal ons weinig moeite kosten hiervoor de bewijzen te leveren.
Vaderland en Kunst, Liefde, God en christus - ziedaar de onderwerpen die de Dichter bezingt. En het zijn inderdaad geene alledaagsche gemeenplaatsen die wij aantreffen. Van de opregtheid zijner begeerte:

{==145==} {>>pagina-aanduiding<<}


Dat nooit één toon mijn zangrig hart ontschiet, 
Die op 't gelaat een schaamteblos doet blaken, 
Geen enkle klank waarvan de erinnering 
Den Zanger op zijn sterfbed moog berouwen - 

is het bundeltje dat wij hier voor ons hebben, wel een sprekend bewijs. De toon van Christelijke Godsvrucht, door hem van vrome lippen vroeg opgevangen en diep in het harte bewaard, klinkt ons daar tegen, waar hij 's menschen lot en bestemming met een Christelijk oog en een warm gemoed bezingt; hetzij hij tot den strijd des levens roept, of met zijn geest zweeft in de onzigtbare hoogere sferen, waar hij de schoonste droomen vervuld hoopte te zien. En opmerkelijk is het hoe rijk en zuiver de vorm is dien hij zich in berijmde en rijmelooze verzen heeft weten te kiezen: krachtig en stout, of teeder en zacht, zoodat men hier den geoefenden Zanger ontdekt, die zonder eenigen twijfel eene waardige plaats onder onze Dichters zou hebben ingenomen. Tot proeve het kleine dichtstukje: Vooruit:

Vooruit is de leuze van 't leven. 
Wie keert, wie vertoeft, vindt den dood. 
Vooruit! volg de lichtwolk in 't zweven, 
Al droeg zij d' orkaan in den schoot. 
 
Vaart henen, rooskleurige droomen, 
Gesponnen om 't ziekelijk brein! 
Elke ader moet tintlen en stroomen 
De blik zij blijmoedig en rein. 
 
Door liefde ter waarheid geprikkeld, 
Door liefde ter schoonheid getemd, 
De krachten des geestes ontwikkeld, 
Het zwaard en de veder omklemd. 
 
De man is tot strijden geschapen: 
Hij vorm' zich de baan waar hij treedt; 
De krans, die eens bloeit om zijn slapen, 
Groeit op uit zijn bloed en zijn zweet. 
 
Die vruchtbaar wil werken en streven, 
Houd' biddend den hemel in 't oog. 
Vooruit! is de leuze van 't leven: 
Vooruit gaat de weg naar omhoog! 






{==146==} {>>pagina-aanduiding<<}

Herfstvruchten. Gedichten en Rijmen van K.H. Bouman. Te Groningen, bij J.B. Wolters. 1855. In kl. 8vo. 116 bl. f 1-25.

De man van wien de hier aangeboden verzen zijn, heeft reeds in vroegere jaren zich door enkele kleine bundeltjes niet ongunstig bekend gemaakt. In eenen geringen stand opgebragt, had bouman het genoegen, dat mannen van letterkundige bekwaamheid zijne verzen met voldoening lazen, hem met hunnen raad ter dienste stonden en zijnen smaak vormden. Het nu uitgegeven bundeltje zal dan ook, met het oog op de omstandigheden van den Auteur, niet zonder belangstelling worden ter hand genomen. De verdienste der verzen zit wel vooral in den vorm, die wezenlijk opmerking verdient. Wij deelen uit Goeden nacht het eerste couplet mede:

De drukke dag vlood henen, 
De wereld wordt zoo zacht 
Weêr door de maan beschenen, 
Als zong zij ‘Goeden nacht’. 
't Is of door zilvren glansen 
Ons van de sterretransen 
De heilwensch wordt gebragt: 
Slaapt allen gerust; 
Door hemelsche liefde 
Gedekt en gekust, 
Slaapt allen gerust! 

Dat de eenvoudige man in het gewest zijner woning op prijs gesteld wordt, mag blijken uit de Lijst van Inteekenaren, waarop vele honderden namen worden gevonden. - Even gelukkig was een ander uit dezelfde Provincie, van wien wij ontvangen:




Wilde Rozen. Door lammert berghuis. Te Groningen, bij K. de Waard. 1855. In kl. 8vo. 152 bl. f 1-25.

De Auteur van deze verzen had vóór drie jaren reeds eene verzameling van dichtstukjes in het licht gegeven. Het voordeel dat die uitgave had opgeleverd, had hem aangespoord met eene tweede verzameling voor den dag te komen, die, voorafgegaan door eene buitengewoon breede Lijst van Inteekenaren, hem geene redenen tot berouw kan hebben opgeleverd.

{==147==} {>>pagina-aanduiding<<}
De Auteur schrijft dat hij, in den geringen burgerstand opgevoed, vroeger als bakker en herbergier, en thans als beeldsnijder werkzaam, door de zorg voor zijn huisgezin werd verhinderd de vereischte opleiding te ontvangen. Toch vinden wij hier en daar enkele sporen dat het hem aan een poëtischen aanleg niet ontbreekt. Een opgeruimde geest, een eenvoudige naïve toon, eene groote gemakkelijkheid in het werktuigelijke kenmerkt deze gedichten. Men hoore de eerste verzen uit het boekje:

Neen, ik ben niet uitverkoren 
Voor het goede en schoon der aard: 
'k Ben gering en klein geboren, 
't Wiegje was geen kransje waard. 
De aarde mag met gouden zalen, 
Met kristallen tempels pralen, 
Rome en Babel zie ik niet: 
God heeft mij een veld omschreven, 
Waar wij klein, eenvoudig leven, 
En 't belang de ziel gebiedt. 
 
Droomende echter durfde ik 't wagen, 
Moedig door een wilden gloed, 
Naar een zoeter teug te vragen, 
Dan mijn kring mij smaken doet. 
'k Zag het schoone, 'k zag 't verheven, 
't Veld, waarin de hoogren leven, 
'k Smaakte een ongekend genot, 
En ik keerde wijzer weder, 
Daalde rijker, zaalger neder, 
En ik dankte U, goede God! 





Huiselijk Leven en Lotgevallen van Elisabeth Hoofman. Te Dordrecht, bij H. Lagerwey. 1855. In kl. 8vo. 81 bl. f 1-25.

In een ongedwongen stijl en aardigen verhaaltrant ontvangt men hier acht Hoofdstukken of Tooneelen: ‘Een veelbelovend Kind; De gevierde Bruid; De bezorgde Huisvrouw; De verkwistende Echtgenoot; Kommervolle Lotverwisseling; Redding uit den Nood; Ontwaakte Zanglust; en De treurende Weduwe’. Wij zeggen tooneelen, omdat men door den Schrijver in de geschetste tijden en voorvallen als verplaatst wordt, door eene regt levendige voorstelling, bij groote naauwkeurigheid; zoodat

{==148==} {>>pagina-aanduiding<<}
het werkje, hoe klein ook, eene belangrijke bijdrage mag heeten tot de kennis van het huiselijke leven in de gelukkige dagen onzer geschiedenis van het einde der zeventiende en 't begin der achttiende eeuw. Men wandelt als met den Schrijver in dien tijd door Haarlems straten; men ziet het doopmaal, later het bruiloftsfeest der verdienstelijke Dichteres elisabeth hoofman; en overtuigt zich van de oud-Hollandsche netheid, pracht en staatsie in kleeding en opschik. En daarvan, waarde lezer! maar vooral, lezeresse! moogt gij u verzekerd houden: geen strikje, geen enkel sieraad is er uit de verbeelding bijgevoegd; alles is met historische getrouwheid medegedeeld, en daartoe met volhardende vlijt in langdurig onderzoek van allerwege bijeenverzameld. Men zwerft ook met dezen gids door de lusthoven van Haarlems omstreken, en leert de aanzienlijke kooplieden dier dagen, en hunne genoegens, door dichtkunst veredeld, kennen en hoogachten, en ontmoet overal kortere of langere proeven van dichtkunst, niet alleen van de hoofdpersoon, maar van vele Dichters van dien tijd.
Tot nadere kennismaking met den stijl laten wij eene kleine proeve volgen uit het Hoofdstuk: De gevierde Bruid: ‘Hoezee! Trouwen en bruiloft houden! Ja, ja! Bruiloft houden! riep de geestige jan ten hoven, een echt Haarlemmer buisje, vrolijk uit, toen hij, als de laatst aangekomene, in den kring der gelukwenschers zijne plaats nam, en onder vele strijkaadjes het rijk gezegend paar naderde, om de gelukkigen te begroeten met een luimig klinkdicht; waarna hij met een effen gelaat en deftige gebaren de aanwezenden verzekerde:

Daar is in langen tijd geen Man en Wijf gepaard, 
Van zoo gelijken slag, van zoo gelijken aard.’ 

Aangaande den staatsie-vollen togt van het jonge paar, van de kerk naar huis, gevolgd door eenen prachtigen sledestoet, leest men: ‘Onder de strooijonkers uit de achterbuurt, die met den grooten hoop van nieuwsgierigen voor het huis van de bruid bijeen waren, om den stoet en de statie van alle kanten te bekijken, was ook een zekere pieter langendijk, uit de Gierstraat. Deze een snuggere knaap van ruim 10 jaren, die als een sijmen kon rijmen, zeide toen bij zich zelven, terwijl hij rondglurende zijne handen wreef:

{==149==} {>>pagina-aanduiding<<}


Wat zien wij hier al prachts! wat rot men hier al t' saam 
Met sleedjes. - Dat's een zwier! wat strijkt men met de voeten! 
Hoe aardig weet die Heer dat Juffertje te groeten! 
Hoe geestig leidt hij haar de trappen op in huis! 
Hier moeten wij eens in. Men zal door al 't gedruis 
En overvloed van volk, ons mogelijk niet bemerken.’ 

Al ligt konden wij belangrijker proeven bijbrengen, vooral van het uitmuntend dichterlijk talent der hoofdpersoon; doch wij achten het bovenstaande genoeg, om menig lezer tot kennismaking met dit lieve boekjen op te wekken; dat ook om zijn bevallig uiterlijke de opdragt aan ‘Haarlems schoon geslacht’ ten volle waardig is.

Zuster Agnes, of het Slagtoffer van Priesterlist. Een op daadzaken gegrond tafereel uit het Kloosterleven. Uit het Engelsch. Met 5 platen. Te Tiel, bij H.C.A. Campagne. 1855. In gr. 8vo. VIII en 257 bl. f 1-30.

Dit verhaal is een ware schandkronijk, die afkeer, neen, afschuw van het kloosterleven inboezemt. Nergens ook is de afwijking en ontaarding der Kerk van Rome zigtbaarder dan in het kloosterwezen, dat misgewas op den Christelijken akker; die schroomelijke en rampzalige miskenning van het ideaal der heiligheid en zedelijke volmaking. Zijne stichters waren mannen die het Christelijk leven buiten het menschelijk leven plaatsten; daarom was afzondering hunne eerste behoefte. Wij zeggen niet dat uit de kloosters niets goeds is ontsproten; wie dit beweert verwijzen wij naar Monte Cassino, Fulda, Hirschau, en St. Gallen; doch het nut dat zij konden stichten, was slechts tijdelijk; het kwaad dat zij moesten voortbrengen, van blijvenden aard: het eerste was toevallig, het laatste noodzakelijk. Dit kwade ontwikkelde zich, toen de kloostermenschen zich in de kerk drongen, en in de maatschappij wierpen; en het naderde zijne voltooijing, toen de Hiërarchie hen in dienst stelde, als lijfwachten en keurbenden tegen allen die aan 't misbruik van gezag en de dwaling poogden te ontworstelen. Men moge hen in onze dagen achteloos zien voorbijgaan, toch zijn zij 't vooral die het erfgoed onzer vaderen, de vrijheid des gewetens belagen. Maar nog erger te duchten zijn zij die onherkeud als huis-onderwijzers in Pro-
{==150==} {>>pagina-aanduiding<<}
testantsche gezinnen dringen en de jeugd bederven. Engeland heeft daar menig voorbeeld van aan te wijzen. De Heer james begg heeft dat in zijn werk: ‘Rome veroordeeld’, met feiten aangetoond; en eene ons niet bekende Schrijfster schildert hier de lotgevallen van meer dan ééne jonge dochter, die, door misleiding en bedrog opgewonden, binnen kloostermuren werd gelokt; daar eene hel in plaats van den hemel vond; en na een leven vol jammer en ellende krankzinnig werd, of in wanhoop haren dood verhaastte, of bij verzet - door den dood des gewelds tot zwijgen werd gebragt. De hoofdpersoon van dit
verhaal is de jeugdige dochter eens weduwnaars. De vader is een man van groot vermogen, doch onverschillig op het stuk van Godsdienst; zijne dochter is een fantastisch meisje, dat in eene bloemenwereld dweept en zich zalig droomt. Ongelukkig valt zij in de handen eens Jezuïts en van eene vermomde zuster, die voor gouvernante speelt, en het overspannen kind verleidt om het ouderlijk geloof te verzaken, haren vader te ontvlieden, en paradijsgenuchten in een klooster te zoeken. Het onervaren slagtoffer vindt teleurstelling, verdriet, lijden, wanhoop, en den dood des gewelds op het oogenblik waarin zij redding verwacht.
De Schrijfster heeft haar tafereel sterk gekleurd. Bijzondere omstandigheden deden haar het kloosterleven kennen, over welks jammeren en gruwelen anderen met opzet of onbedacht den rozenkleurigen sluijer der verdichting werpen, en hebben een levendig gevoel van mededoogen voor de slagtoffers bij haar opgewekt.
De aanmerking die wij op dit, gelijk op al zoodanige verhalen hebben, is deze: dat zulke gruwelen, naar ons gevoelen, niet verdicht mogen worden; en dat zoo 't verhaal waarheid behelst, de namen der boosdoeners die ze gepleegd hebben, openlijk genoemd behooren worden. Zonder dat zegt de Protestant: zoo veel boosheid is niet mogelijk; en de Roomsche zegt: ‘laster!’

De Bruid van Louisiana, of de blanke Slavin. Naar den tweeden druk, uit het Hoogduitsch van A. Schrader, door A. van der Velde, A.Z. Twee Deelen. Te Amsterdam, bij J.M.E. Meijer. 1855. In gr. 8vo. 482 bl. f 5-:

Al had ‘De Negerhut’ veel geringer letterkundige waarde

{==151==} {>>pagina-aanduiding<<}
gehad dan die wereldvermaarde roman ontegenzeggelijk bezit, zou hij nog eenen grooten opgang hebben gemaakt; want hij sprak een grootsch, alle aandacht verdienend en ook de aandacht van alle menschenvrienden wekkend denkbeeld uit: de ellende der slaven, hun lot en hun leven, onteeren de menschheid en het Christendom. Gelijk het echter doorgaans gaat, zoo ging het ook met de zaak der slavernij: door een veel gelezen boek ter sprake gebragt, vond zij deelneming (sympathie, is het mode-woord) en wekte eene soort van geestdrift, maar - deze verflaauwde, verdrongen door andere indrukken; misschien ook verflaauwd doordien men er zoo gemeenzaam mede was geworden, ten gevolge van de gedienstigheid eener menigte Romanschrijvers, die geene aandacht trekkende stappen kunnen zien doen, of zij springen aanstonds op stelten, om na te stappen. Omdat Mrs. beecher stowe een roman uit het slavenleven schreef die grooten opgang maakte, meende de winzucht er eene goede speculatie in te zien, om personen die nu of dan iets in de romantiek hadden gedaan, aan te moedigen tot het schrijven van iets waaraan zij nimmer zouden gedacht hebben, en dat hun dan ook vreemd van de hand ging. Maar - 't beloofde ruimer belooning, dan andere arbeid kon opbrengen, en zoo zijn ontelbare prullen in de wereld gekomen, die - voor zoo ver 't nagalmen waren van het ter sprake brengen van een groot denkbeeld - aan het doel der oorspronkelijke conceptie meer nadeel dan voordeel hebben gedaan, omdat zij de sympathie hebben verlamd.
En dat is ook inderdaad de uitwerking van de vele slavenromans, die in Amerika aan de orde van den dag zijn. Niet weinige zijn daaronder, die, de les van schiller vergetende: das bloss abscheuliche hat nichts unterrichtendes für den Leser, den smaak van het publiek hebben overprikkeld door ijselijke schilderingen van ijselijke mishandelingen. Reeds van deze zijde beveelt zich ‘De Bruid van Louisiana’ gunstig aan, daar de tooneelen, hier uit de slavenwereld geschetst, in den regel zijn genomen uit hun leven onder menschelijke gebieders, vooral onder de beminnelijke jenny. Deze is de hoofdpersoon van het boek. Als roman is er de hoofdgedachte van: dat men dikwijls, door den schijn misleid, zijne ware vrienden miskent. Dit is aanschouwelijk gemaakt in den edelen jackson,

{==152==} {>>pagina-aanduiding<<}
eene vriendelijke figuur tegenover de afschuwelijke van blackstone, en den ligtzinnigen arthur, en de zedelooze arabella; wier portret, naar de verzekering van den Schrijver, niet verdicht, maar gekopiëerd is. Als ‘slaven-roman’ levert het boek het beeld van het ongeluk, waartoe de geboorte uit eene slavin eene hoogst beminnelijke vrouw veroordeelen kan, terwijl de Schrijver den schijn van navolging ontgaat door de opmerking, dat de eerste druk van het oorspronkelijke het licht zag lang vóór men van Uncle Tom's Cabin gehoord had.
Onderhoudend geschreven, goed vertaald, en netjes gedrukt, verdient deze roman aanbeveling boven vele van zijne soort.




Verspreide Kinderverhalen van C.E. van Koetsveld. Met plaatjes. Te Schoonhoven, bij S.E. van Nooten. 1855. In kl. 8vo. 152 bl. f 1-50.

Heeft de als Schrijver te regt zoo gevierde van koetsveld in zijn humoristisch Mastland, in zijne onderhoudende Novellen, in zijnen stichtelijken Vriend der Kranken getoond eenen diepen blik te werpen in de wereld der volwassenen - hij geeft in het voor ons liggend stukje blijken dat hij ook in de kinderwereld regt te huis is. Daar beweegt hij zich zoo gemakkelijk in, en weet zoo zich in den kinderlijken toestand te verplaatsen, en daardoor zoo naar de vatbaarheid der kinderen te spreken, dat het ons bij het lezen was als of wij dien kindervriend te midden dier kleinen zagen en hoorden vertellen. En zijne vertellingen hebben zoo iets naïfs, en daarbij zoo veel leerzaams, dat zij noodwendig ieder moeten boeijen. Daarenboven, wie maar eenig gevoel heeft, kan die vertellingen niet zonder gemengde aandoeningen lezen: elk verhaal perst hem onweêrstaanbaar een traan, of een lach, of beiden af, en laat een nutten indruk achter. Wij zijn dan ook met dit bundeltje zoo zeer ingenomen, dat wij 't aan alle ouders en leermeesters voor hunne kinderen of leerlingen aanbevelen. Door zijn sierlijk gewaad en keurige plaatjes is het ook uitnemend geschikt om tot prijs of geschenk te dienen. - Om 't echter van nog uitgebreider nut in de kinderwereld te doen zijn, is er, dunkt ons, eene goedkoope school-uitgave noodig. In 't verschijnen van eene zoodanige éditie zouden zeker velen, die in het kleine volkje belang stellen, zich zeer verheugen.
Moge de Eerwaarde van koetsveld zijn heerlijk talent om ook voor kinderen te schrijven op woeker stellen! Wij wenschen hem daartoe bestendige opwekking, lust en kracht.


{==153==} {>>pagina-aanduiding<<}

Boekbeschouwing.




Specimen Theologicum Inaugurale, de Literarum Sacrarum exemplo, ad illud quod prodest accommodate docendi, per saeculorum decursum saepius neglecto, tamen summopere observando; quod, etc. pro gradu Doctor. Theol. publ. ex. subm. A.R. Ruitenschild, Zutphaniensis. Lugd.-Batav., apud D. Noothoven van Goor. In gr. 8vo. 76 bl.

Na de verdediging van deze Dissertatie heeft de Heer a.r. ruitenschild, zoon van den 's Gravenhaagschen Predikant en Hofprediker, Dr. g. ruitenschild, aan de Leidsche Hoogeschool den doctoralen graad in de Godgeleerdheid verkregen. Aanleiding tot de keuze van zijn onderwerp gaf hem de opmerking van thomas aquinas (*), dat wij God niet op zichzelven kennen, maar in betrekking tot ons. Het is trouwens eene schijnbaar hoogst eenvoudige, bijna door een kind te maken opmerking, dat het doel der Christelijke Godsdienst, of, om het ook meer algemeen te zeggen: van Gods openbaring aan den mensch, niet is om hem eene reeks van wijsgeerige waarheden te leeren, maar om hem tot Godsvrucht en zijne bestemming op te leiden; en zoo ver hem in de heilige oorkonden kennis aangaande God en Goddelijke zaken wordt medegedeeld, heeft deze geene bloot theoretische, maar eene praktische strekking. Men heeft den Bijbel slechts te lezen om zulks te ontwaren. En toch is dat oogpunt van ouds her te zeer verwaarloosd. Van daar die onafzienbare reeks van dorre hairkloverijen door de Godgeleerden, scholasticisme, dogmatisme, en wat er uit voortvloeit: verkettering en vervolging om afgetrokken geloofspunten, ten koste doorgaans van het leven des geloofs in de liefde.
In den tegenwoordigen tijd begint helderder in het licht te treden, dat het Christelijk geloof geheel iets anders is dan eene gevestigde overtuiging aangaande de opvatting der verschillende bestanddeelen van de Christelijke waarheid - dat

{==154==} {>>pagina-aanduiding<<}
de Christelijke Godsdienst wel hare leer heeft, maar dat zij niet in eene leer bestaat - dat het kenmerk van den waren Christen niet gelegen is in zijne verstands-overtuiging, maar in zijn gemoedsleven. Ware dat ten allen tijde zoo begrepen, hoe veel bloed en tranen zouden aan de menschheid - hoe veel treurige en mensch-onteerende bladzijden aan de geschiedenis zijn gespaard! Begreep men het nog maar zoo, hoe veel minder verwijdering onder de Christenen, hoe veel minder liefdeloosheid zou er worden gevonden! En alles, ook het onderzoek der wetenschap, wat die verkeerde beschouwing van het Christendom bestrijdt, verdient opmerking en aanbeveling; te grootere, naar mate de geest van het speculative dogmatisme te dieper is ingedrongen.
Gepast voor onze dagen achten we daarom het onderwerp, door ruitenschild gekozen. Die keuze toont dat hij de behoeften der Kerk kent, en de taak die aan de wetenschap ten behoeve dier Kerk is aangewezen. Hij stelde zich ten doel: aan te wijzen dat het in de H. Schrift niet zoo zeer te doen is om afgetrokken beschouwings-waarheden te leeren en spitsvindige wijsgeerige vraagstukken te beslissen, dan wel veel meer om de vraag te beantwoorden: wat den mensch tot wezenlijk nut verstrekt. Eerst ontwikkelt hij: dat de H. Schrift, zoo in vorm als inhoud, er op is ingerigt om het opgegeven doel te bevorderen; daarna werpt hij eenen blik in de geschiedenis der Kerk, om te ontvouwen, hoe, zoo wel in de oude Kerk, als in de Middeleeuwen, en na de Hervorming, de Christelijke Godgeleerdheid (*) dat doel des Bijbels te zeer heeft voorbijgezien, waartoe, wat het laatstgenoemde tijdperk aangaat, gewezen wordt op het dogmatiseren over de schepping,

{==155==} {>>pagina-aanduiding<<}
den persoon van christus, het Avondmaal, de praedestinatie, en 's menschen regtvaardiging voor God; eindelijk worden eenige wenken gegeven, ten betooge: dat zoo wel de aard der menschelijke kennis als de aard van het Evangelie vorderen, dat men in dit opzigt den Bijbel tot voorbeeld neme, als waardoor veel zegen voor de Christelijke Kerk zal worden te weeg gebragt en veel onheil van haar afgeweerd.
De jonge Doctor geeft in dit proefschrift blijk van een helder oordeel en eene niet gewone belezenheid in de schriften der Kerkvaders en der Middeleeuwsche scholastici; de theses, uit de verschillende gedeelten der theologische wetenschap genomen, gaven aanleiding genoeg tot redewisseling, en daardoor aan den Steller om te toonen dat hij als een waardig, wèl toegerust Godgeleerde de Akademie verliet. Wij wenschen hem in zijne loopbaan den besten zegen.




De Leer des Evangelies in hare eenheid en haren zamenhang, voor beschaafde en nadenkende Christenen beknopt ontwikkeld door S. Hoekstra, Bz., Pred. te Rotterdam. Tweede Deel. Te Sneek, bij van Druten en Bleeker. 1855. In kl. 8vo. bl. 353-809. f 3-:

Bij de aankondiging van het Eerste Deel, hetwelk in 1854 verschenen was, hebben wij den aard, den inhoud en de strekking van dit belangrijk werk uitvoerig genoeg blootgelegd, om derwaarts thans te kunnen verwijzen (Vaderl. Letteroef., Boekbesch., 1855, bl. 273-279). Het verblijdt ons, dat het den bekwamen en werkzamen Schrijver heeft mogen gelukken, om dit Tweede Deel reeds ten vorigen jare daarop te doen volgen en zijnen arbeid daarmede te voleindigen. Hij heeft het, in weerwil van dien spoed, gedaan op eene wijze die beantwoordt aan de verwachting welke wij er van hadden opgevat, en hem aanspraak geeft op goedkeuring en lof. Wij herhalen onze vroegere aanprijzing, vestigen bij vernieuwing de aandacht op dit geschrift, dat allerwege verdient verspreid en gelezen te worden, en vergenoegen ons voorts met de vermelding van de meest belangrijke gedeelten er van.
Men zal zich herinneren dat hoekstra, na eene zeer uit-
{==156==} {>>pagina-aanduiding<<}
voerige Inleiding, gehandeld heeft over het oorspronkelijke en het gestoorde Godsrijk. Het herstelde Godsrijk moest nu in dit Tweede Deel ter sprake komen. Achtereenvolgens behandelt hij den genaderaad Gods tot herstelling van het Godsrijk, en diens aanvankelijke ontwikkeling - de stichting van het Godsrijk door jezus christus - onze toebrenging tot en gemeenschap met christus en zijn Rijk - en, eindelijk, de voltooijing van het Godsrijk. Uit deze inhoudsopgave bemerkt elk, die der zake kundig is, welk een rijkdom van zaken, volgens dit plan, hier nog moest besproken worden. Wij stippen daarvan het een en ander aan.
Het Oude Verbond wijst ons op de aanvankelijke ontwikkeling van Gods genadeplan tot behoud der wereld. Verbond, Wet en Profetie zijn de drie hoofdzaken, waarop hier gelet moet worden. Met bedachtzaamheid bepaalt hoekstra, in welken zin daarbij de benaming: opvoeding des menschdoms door God, kan gebezigd worden, en waarschuwt tegen de eenzijdigheid dergenen die daardoor Gods leidingen met het menschdom volkomen juist achten uitgedrukt. In hetgeen wij opvoeding noemen, zegt hij (bl. 389), is voor wedergeboorte geene plaats, en dit is het toch wat christus zoò wel in de wereld, als in elk afzonderlijken mensch werkt. Met juistheid wijst hij aan (bl. 405): dat de hoogste ontwikkeling die de mensch onder de Wet bereiken kon, geene andere is dan die de Apostel paulus, Rom. vii, beschrijft, en geeft hij later (bl. 412) de redenen op, waarom geen Israëliet ooit tot die ontwikkeling van zonde- en schuldgevoel gekomen is. In keurige trekken beschrijft hij (bl. 415) den aard der profetie, die dienen moest om de twee tegenstrijdige beginselen, die in het O. Verbond tegen elkander over stonden, en allen strijd op het gebied des zedelijken levens te verzoenen, en doorloopt voorts de reeks der Messiaansche voorspellingen, waarbij van Jes. liii eene nieuwe vertaling en duidelijke verklaring gegeven wordt, die zeer bevredigend is (bl. 428). ‘Welke waarde men ook hechte’ - zoo schrijft hij (bl. 429) - ‘aan te voren verkondigde bijzonderheden nopens den christus of het Christendom, dit is de ware en groote profetie op den christus, dat het geheele Oude Verbond van het begin tot het einde van Evangelie doortrokken is, en dat het overal henenwijst

{==157==} {>>pagina-aanduiding<<}
naar de toekomstige zegepraal van het Evangelie over de Wet.’
Voor zoo veel het de stichting van het Godsrijk aangaat, wordt jezus christus hier voorgesteld als de mensch bij uitnemendheid, de volkomen zondelooze, de Zoon van God, Gods en 's menschen Zoon, het Licht der wereld, onze verzoening met God, de Stichter des levens en de Heer en Koning. Wij missen in deze voorstelling die eenheid, die te midden der verscheidenheid wenschelijk ware, maar vonden hier overigens veel voortreffelijks. De menschelijke volmaaktheid van jezus wordt zeer schoon en naar waarheid beschreven, zoodat men leert daarin een diepen blik te slaan (bl. 461-470). ‘In Hem’ - zegt h. o.a. - ‘zijn de schijnbaar in den mensch onvereenigbare volmaaktheden in zuivere en heerlijke harmonie. Majesteit met eenvoud; gevoel van eigenwaarde met onovertroffen nederigheid; waar Hij zich neêrbuigt, is Hij groot en eerbiedwekkend; waar Hij zijne grootheid openbaart, is Hij beminnelijk en trekt Hij ons aan; waar Hij spreekt op den toon van hoogen ernst, ook daar ademt zijne taal eene innemende zachtheid; en waar Hij zacht en vriendelijk is, is er in zijne vriendelijkheid iets onbeschrijfelijk hoogs en heiligs’ (bl. 463). Ook de poging, hier gewaagd, om 's Heeren zondeloosheid, in weerwil van zijne verzoekingen, wèl te doen verstaan, getuigt van diep wijsgeerig nadenken (bl. 473-483). Daarentegen acht hoekstra het, ook bij het diepzinnigst Schriftonderzoek, onmogelijk, om zich van de Goddelijke natuur van jezus en de verwantschap des Zoons met den Vader eene juiste voorstelling te vormen. Zijn resultaat is: ‘Zoo wij Hem in wijsgeerige beteekenis geenszins God noemen, omdat God alleen den grond en de oorzaak zijns bestaans in zich-zelven heeft, naar het gewone spraakgebruik des Bijbels draagt Hij met regt dien naam, omdat de Vader Hem met de volheid dier Goddelijke eigenschappen en met die Goddelijke heerlijkheid heeft bekleed,
die Hij aan de wereld wilde openbaren’ (bl. 489). Dat hier de leer der zoogenaamde voldoening, die eerst na anselmus heerschende is geworden, zou worden afgewezen, liet zich met grond verwachten; maar de wijze waarop dit hier geschiedt (bl. 519-521), is zóó overtuigend als men slechts wenschen kan. ‘De dood van Gods Zoon’ - wordt er gezegd - ‘is en staat voor elken geloovige daar als die genadedaad Gods, waarin Hij

{==158==} {>>pagina-aanduiding<<}
werkelijk de zonden der wereld vergeeft’ (bl. 522). ‘Daar is niets ter wereld, waarin God beide, het ellendige en doemwaardige der zonde, en zijne vlekkelooze heiligheid of zijnen onverzoenlijken afkeer van al het kwade alzoo geopenbaard en betoond heeft, als juist in die daad, waarin Hij de wereld heeft begenadigd’ (bl. 526). ‘Het lijden en sterven is plaatsbekleedend alleen voor hen die gemeenschap met Hem hebben; zij sterven met Hem der zonde af’ (bl. 528). Zoo uitvoerig hoekstra echter dit alles bespreekt, zoo kort en oppervlakkig is hij in zijne voorstelling van jezus als den Heer en Koning (bl. 543-548). Waaraan dit mag zijn toe te schrijven, weten wij niet; maar wij komen er voor uit, dat de behandeling van dit gedeelte, dat van zóó hoog gewigt is, ons ten eenemale onbevredigd gelaten heeft.
Een excurs over de Drieënheidsleer (bl. 552-557), waarin veel merkwaardigs voorkomt, maar die in sommige opzigten misschien gaat boven de bevatting zijner meeste lezers, leidt tot de beschouwing op van den H. Geest, welks persoonlijk bestaan wel ontkend, maar welks wezen en kracht, desniettemin, zoo duidelijk mogelijk beschreven worden (bl. 557-574). Ook over geloof en wedergeboorte uit den H. Geest komt hier veel goeds voor, dat tot regt verstand der waarheid en tot zelfbeproeving opleidt. ‘Ongerustheid over zich-zelven, gevoel van ellende, zeker welbehagen in God en verlangen naar zijne gemeenschap, de ervaring van eigen onvermogen om door een rein leven Gods welgevallen te verdienen, meer en meer ontkiemend geloof, eindelijk een zich volkomen in de armen werpen van Gods genade, ziedaar het begin, de doorgangspunten en het einde van den bekeeringsweg, zonder dat daarom alleen hij wedergeboren zou zijn die met bewustheid al deze zieletoestanden doorgeloopen heeft’ (bl. 605). Als hoekstra over de Gemeente handelt, verklaart hij onbewimpeld dat eene overdrevene en eenzijdige beschouwing van de Gemeente, als eene Gemeente van volmaakten, één der kenmerken was van de vroegere Doopsgezinden (bl. 666). Niet het geloof-zelf, maar de geloofsleer schoven zij naar den achtergrond, om op het zedelijke leven den meesten nadruk te leggen. Van daar hun ban, door welks overdrevene toepassing zij allerlei kleingeestige werkheiligheid in de hand werkten. Uit die zelfde beginselen laten zich, volgens hoekstra

{==159==} {>>pagina-aanduiding<<}
(bl. 668), hunne overige kenmerken gemakkelijk afleiden. Onpartijdigheid brengt hem zelfs tot de erkenning, dat het volstrekt ongeoorloofde van het eedzweren zich niet laat afleiden uit het dadelijke verbod van jezus, Matth. v: 33-37. Dat de Doopsgezinden regt hadden met hunne verwerping van den geestelijken stand, en dat men dwaalt, als men de zoogenaamde ambten instellingen van christus noemt (bl. 674), zullen wij niet tegenspreken. Groote lof van onpartijdigheid, die men althans van een Doopsgezinde wel niet sterker verlangen kan, komt toe aan de behandeling van den kinderdoop (bl. 705 en volgg.). Wat zich tot verdediging daarvan zeggen laat, wordt niet verzwegen of in de schaduw geplaatst. De Schrift, wordt hier gezegd, maakt het verschilpunt: bejaarden- of kinderdoop, niet met besliste zekerheid uit. Dat verschilpunt wordt zelfs weinig beteekenend genoemd, omdat, bij verschil in den vorm, de Doopsgezinden en overige Protestanten, vooral die eene meer liberale rigting zijn toegedaan, eenstemmig denken over het wezen der zaak (bl. 719). En niet zonder dubbelzinnigheid is de verklaring: ‘Ik acht het van hoog belang, dat de Doopsgezinden, ook waar zij overigens mogten toestemmen, dat het verschil naauwelijks der moeite waard is, om een afzonderlijk genootschap te blijven vormen, met gestrenge consequentie aan den bejaarden-doop vasthouden, zoo lang zich nog gedurig zulke meteoren, als de Martensersche voorstelling des kinderdoops, aan den Protestantsch-Kerkelijken hemel vertoonen’ (bl. 722).
Wij spoeden ons tot het laatste gedeelte, de voltooijing van het Godsrijk, waarbij de Eschatologie behandeld wordt, maar vonden ons hier teleurgesteld. Wel hadden wij niet verwacht dat hoekstra, bij zoo groote onzekerheid als daaromtrent in onze dagen heerscht, antwoord zou hebben weten te geven op alle vragen; maar wij hadden toch gehoopt dat hij het verder gebragt zou hebben met de overeenbrenging der tegenstrijdige voorstellingen des N.T. betrekkelijk dit punt. Zelfs verklaart hij openlijk (bl. 784): ‘dat menig punt voor hem-zelven nog niet tot die helderheid gekomen is, waarnaar hij streeft, en dat hij het alzoo hoogst waarschijnlijk acht, dat zijne denkbeelden omtrent dit onderwerp gedurig wijzigingen zullen ondergaan’. ‘Ik durf zelfs niet eens zeggen’ - lezen wij - ‘dat ik reeds midden in het onderzoek sta; want, al was da

{==160==} {>>pagina-aanduiding<<}
leer der toekomstige dingen meermalen een onderwerp mijner overdenkingen, toch had zij altijd voor mij veel minder aantrekkelijks; en zeker zou ik mij niet vermeten, over deze mij zelven nog duistere zaak mijne meening uit te spreken, indien zulks niet door den aard van mijn onderwerp gebiedend werd gevorderd.’ Hoe openhartig deze belijdenis ook zij, dat er bij zulk een staat van zaken weinig zekere en afdoende resultaten te verwachten zijn, behoeft te naauwernood gezegd te worden.
Andere aanmerkingen, die wij, behalve de reeds medegedeelde, nog hebben mogten, houden wij terug. Zij dingen niets af op de waarde van een werk, dat zeker nog voor verbetering in menig opzigt vatbaar is, maar overigens zóó veel goeds bevat, van zóó ernstig en naauwgezet onderzoek der waarheid, van zóó heldere inzigten en diepe opvatting des Evangelies getuigt, dat het den Schrijver tot hooge eer verstrekt en, bij verstandig gebruik, niet kan nalaten, de belangen van Gods koningrijk op aarde, vooral bij beschaafde en nadenkende Christenen, te bevorderen. De inteekeninglijst, die vóóraan geplaatst is, bevat, zoo wij meenen, de namen van meer dan 600 inteekenaren. Moge het getal der koopers tot meer dan het dubbel daarvan stijgen!




De Groninger Godgeleerden in hunne eigenaardigheid. Toespraak aan zijne vroegere en tegenwoordige leerlingen, na vervulde vijf-en-twintig-jarige Hoogleeraarsbediening van P. Hofstede de Groot. Te Groningen, bij A.L. Scholtens. 1855. In gr. 8vo. 256 bl. f 2-50.

Wat is er sedert verscheidene jaren door bevoegden en onbevoegden al gesproken en geschreven over de Groninger School! Een werk als het bovengenoemde heeft dan ook gewis aanspraak op algemeene belangstelling, daar het ons door een man wordt aangeboden, die zonder den minsten twijfel onder de Groninger Godgeleerden de allereerste plaats heeft ingenomen. De Hoogleeraar hofstede de groot voelde zich gedrongen op den 8sten Mei 1855 eene toespraak te rigten tot zijne discipelen, die dien dag, waarop hun geliefde leermeester vijf-en-twintig jaren zijne bediening had vervuld, als een feestdag

{==161==} {>>pagina-aanduiding<<}
begroetten. Naar eene uitvoerige schets sprak hij tot dezen over hetgeen hem op zulk een dag het meest vervulde. Maar daar waren oudere leerlingen, tot wie hij evenzeer verlangde te spreken. Het scheen daarenboven hem niet onnut om anderen bekend te maken met het eigenaardige van eene zoo veel besproken rigting, ten einde dezen in te lichten of met hunne aanmerkingen winst te doen voor de zaak. Inzonderheid hebben wij dit geschenk te beschouwen als een protest tegen hen die meenen dat de Groninger Godgeleerden eene school of partij zouden zijn, die er naar streeft een juist afgebakend stelsel te bouwen. En voorzeker wanneer wij - niet enkel bij de verklaarde aanhangers der orthodoxie, maar ook bij liberale Godgeleerden in onzen tijd - de voorstelling aantreffen als of de Groninger School niets anders had gewild dan strijd voeren voor sommige dogmatische meeningen, dan mogt het wel eene taak heeten, den Hoogleeraar de groot waardig, eenigzins breedvoeriger aan te toonen wat hiervan al of niet waarheid zij.
Het eerste gedeelte der Toespraak handelt over den oorsprong van de zienswijze der Groninger Godgeleerden. De invloed dien de beroemde Utrechtsche Hoogleeraar van heusde op hen gehad heeft, wordt hier in den lossen, levendigen verhaaltrant, waarin de Schrijver een meester is, voor oogen gesteld. Gij ziet u hier overgebragt in den kring van studenten te Utrecht, straks in dien te Groningen, en voelt u geboeid door de mededeelingen aangaande de wijze waarop zij zich daar hebben ontwikkeld, tot dat een tweetal der Utrechtsche studenten, als Hoogleeraren te Groningen geplaatst, op jeugdigen leeftijd in eene naauwe betrekking kwamen met de voortreffelijkste leerlingen van muntinghe, die in de stad en provincie Groningen aan de gemeente en de wetenschap hunne krachten wijdden. De rigting van dezen wordt genoemd eene Nederlandsch-Evangelische; doch daarbij wordt tevens met dank gewag gemaakt van enkele der Hoogduitsche Godgeleerden, aan wie zij zich verpligt gevoelden, onder welke echter aan schleiermacher niet de eerste plaats mag worden toegekend, zoo als dit trouwens door hen die niet gewoon zijn oppervlakkig te oordeelen, gemakkelijk kan worden bespeurd.
Hierop komt de eenheid der rigting ter sprake. Dat er eenheid bestaat in beginselen, methode en bedoelingen bij de

{==162==} {>>pagina-aanduiding<<}
Groninger Godgeleerden, wordt erkend; maar dat men hierom aan dezen den naam van Groninger School mag geven, in den zin waarin zulks gewoonlijk geschiedt, wordt hier met kracht als eene onware en verderfelijke stelling kenbaar gemaakt. De eenheid onder hen gevonden, wordt immers niet gezocht in het vasthouden van hetzelfde bepaalde leerstelsel, maar heeft haren grond in het gemeenschappelijk streven naar waarheid; hare kracht in de liefde tot den Heer bij allen; hare vreugde in de trouwe, eenvoudige, dikwijls uit liefde gestrenge vriendschap; terwijl hare voldoening bestaat in vordering op den weg der kennis, zelfverloochening en liefde. Bij zulk eene eenheid is eene groote verscheidenheid niet slechts denkbaar, maar ook voor ieder, die de geschriften van de verschillende Theologanten kent, welke men tot de Groninger School rekent, merkbaar geworden. Wij dachten hier onder anderen aan de veelbesproken, allerongelukkigste opvatting van de verheerlijking op den berg, door meyboom, die wij door niemand zijner geestverwanten zagen gedeeld, maar met nadruk door meer dan één hunner vonden bestreden.
Het groote gronddenkbeeld dat, volgens den Hoogleeraar, alles beheerscht, en bij allen wordt aangetroffen, is dit: dat God is in jezus christus, of dat in het Christendom het voornaamste is: de openbaring en opleiding die door God in jezus christus ons is gegeven. Wie bekend zijn met de opvatting van c.l. nitzsch, zullen de overeenstemming van de Groningers met dezen opmerken, maar toch wel niet in dien zin, dat men het eigenaardige in de ontwikkeling, voorstelling en toepassing van dit gronddenkbeeld op alle vakken der Godgeleerdheid zou kunnen voorbijzien.
Na deze mededeeling van het materiëel principe van den Hoogleeraar en zijne geestverwanten, wijst hij op het formeel principe waardoor zij zich laten leiden, en spreekt over de rigting, welke hier wordt geschetst als eene historisch-wijsgeerige, waaronder hij te kennen geeft hoe zij Gods openbaring en opleiding in jezus christus opvatten als eene gebeurde en voortgaande zaak, die zij exegetisch, historisch, speculatief, mystisch en praktisch meer en meer trachten te begrijpen, uit te leggen, en ten nutte der menschheid aan te wenden. De namen van verdienstelijke Hoogduitsche en Vaderlandsche Godgeleerden, die Prof. de groot en zijnen vrienden tot leidslieden en voorgangers zijn geweest, worden hier met edele

{==163==} {>>pagina-aanduiding<<}
nederigheid en dankbaarheid geprezen, en gaarne lezen wij hier dat onze Schrijver vele andere, die in verschillende deelen der Theologische wetenschap uitmunten, uitnemender acht dan zich-zelven, terwijl hij erkent, hoe zonder dezen hij en de zijnen niet op den weg zouden zijn gekomen, waar zij nu zijn.
In eene vijfde afdeeling wordt de wetenschappelijke ordening der Godgeleerdheid bij de Groninger Hoogleeraren opgegeven. Maar het meest belangrijke deel van het geheele werk zal wel zijn de hierop volgende afdeeling, waarin eenige gewigtige bijzonderheden in de wetenschappelijke behandeling der Christelijke Godgeleerdheid worden behandeld. Met groote zorg en liefde, en met eene uitvoerigheid, die hier gewis zeer mag worden op prijs gesteld, wijdt de Schrijver méér dan de helft van zijn geschrift aan het in 't licht stellen van hetgeen in hunne voorstelling van den Bijbel, de Kerkgeschiedenis, de Christelijke moraal, de praktische, de natuurlijke Godgeleerdheid, de Christelijke dogmatiek en de apologetiek meer of minder merkwaardig is te noemen. Het is hier dat wij worden aandachtig gemaakt op menig gewigtig punt, dat in compendia of in verhandelingen meer of minder uitvoerig was opgegeven, maar niet genoeg door allen die over de Groninger Godgeleerden spraken, was opgemerkt. Met belangstelling, zoo niet met geheele instemming, zal onder anderen hier gewis worden gelezen wat door den Hoogleeraar wordt aangevoerd in het voordeel van de wijze waarop de moraal wordt behandeld door zijnen ambtgenoot pareau, dien hij in de zedekundige beschouwing des Christendoms als voorganger en leidsman groet. Als een duidelijk bewijs van de verscheidenheid die er bij hen gevonden wordt, en tot eene waarschuwing om toch, zoo als maar al te dikwijls is geschied, niet de zienswijze van den een of anderen zoogenaamden Groninger aan allen toe te dichten, mag hier worden bespeurd het verschil in de opvatting van zonde bij onzen Schrijver en zijnen collega pareau. Minder helder is hier wat de Hoogleeraar zegt over hetgeen de predikwijze van hem en zijne vrienden onderscheidt van die van onze meeste landgenooten, van welke gezegd wordt, dat deze meer uitleggen wat de Apostelen in hun tijd hebben
gepredikt; terwijl de Groningers meer naar aanleiding van het woord der Apostelen zouden verkondigen wat zij voor ónzen tijd gepast en noodig rekenen.

{==164==} {>>pagina-aanduiding<<}

Bij het lezen der uitgegeven leerredenen van de Groningsche Hoogleeraren-zelven, in den laatsten tijd verschenen, hadden wij met groot genoegen hen op het spoor der echt Nederlandsche predikers begroet, terwijl zij met eene prijzenswaardige naauwkeurigheid zich aan den tekst hielden, op geene andere wijze dan onze meest beroemde kanselredenaars, die gewis zich nooit tevreden stellen met enkel uit te leggen wat de Apostelen in hun tijd hebben gepredikt, met voorbijzien van hetgeen voor onzen tijd noodig en gepast is. Ook het gebruik van ongewijde en Kerkelijke geschiedenis is aan vele anderen niet minder eigen dan aan de Groninger Hoogleeraren en Predikanten, die hierin op verre na niet (in uitgegeven preken althans) het voorbeeld van Prof. de groot volgen. Uitstekend daarentegen zijn de bladzijden over de Dogmatiek. Eene kleinigheid, die echter gemakkelijk weêr door zekere partij zal worden opgemerkt en verkeerd uitgelegd, is het wanneer de Hoogleeraar bij lodenstein steun meent te vinden voor zijne opvatting van ‘voldoening’, daar deze Dichter geen der vier aangehaalde dichtregelen schreef (*), maar, integendeel, elders den Heiland deze woorden in den mond legt:

Uw schulden heb ik tot mijn schuld 
Gemaeckt en 't lijden uitgedult, 
En met een bloedge sweetedrop 
Gedroncken 't grondig toornensop. 

Als het hoofdkarakter van de eigenaardigheid der Groninger Godgeleerden zien wij ons hier opgegeven, dat zij niet dan uiterst zelden negatief zijn, en genoegzaam altijd positief; weinig afbrekende, veel opbouwen; dat zij bespiegeling en beoefening steeds vereenigen; dat de den mensch-zelven ontwikkelende methode door hen wordt gevolgd, en dat zij leerlingen en Gemeente bovenal tot Godsvrucht zoeken op te leiden.
Hierop wordt de verhouding der rigting van den Schrijver en zijne vrienden tot andere rigtingen gekenmerkt, en in het

{==165==} {>>pagina-aanduiding<<}
algemeen beschreven als hierin gelegen, dat zij méér dan anderen Johanneïsche Godgeleerden zoeken te zijn.
Bij het opgeven van de uitkomsten van hun werk wordt in de eerste plaats gewezen op hetgeen hierin hun stof tot dankbaarheid verleent, en vervolgens op de tegenwerking door hen opgewekt. Het zal gewis niemand verdrieten, hier op beknopte, waardige wijze zich te zien voorgesteld of herinnerd, welke de beschuldigingen en welke de aanklagers waren, waarmede de mannen uit het Noorden hadden te strijden. Ook die tegenstand wordt hier geenszins onder de ongunstige uitkomsten geteld, en met ware onpartijdigheid wordt ten slotte het als een verblijdend teeken opgegeven, dat schier alle deelen en rigtingen der Evangelische Kerk, waaronder ook de ultra-orthodoxen, wedijveren in die werken die de Heer als de kenmerken zijner volgelingen beschouwd wil hebben.
En wat zal nu de toekomst zijn der rigting die zulk een voorleden had? Zeker verlangen wij daarover den Auteur te hooren profeteren. Daar deze opvatting des Christendoms te zeer eene Nederlandsche, praktische, eenvoudige, voor den vreemdeling te natuurlijke rigting is, zal zij, meent hij, in het buitenland weinig opmerkzaamheid trekken, maar in 't vaderland een tijd lang zich handhaven, en medewerken, dat vreemde ons opgedrongen dogmen en het dogmatisme-zelf plaats zullen maken voor meer juiste, eigene, Evangelische denkbeelden, en voor vrijheid van geest. Maar bovenal zal hare kracht hierin bestaan, dat zij is eene Nederlandsch-Evangelische zienswijze, die vooral zal medewerken, dat men al meer en meer tot het eenvoudig, eeuwig Evangelie terug zal keeren. Intusschen houdt hij zich overtuigd, dat niet in alle opzigten de zienswijze der zijnen zal duren, maar dat zij, na eenigen tijd nuttig te hebben gewerkt, en terwijl zij de eeuwige beginselen en grondwaarheden, door haar in 't licht gesteld, het gemeengoed der Kerk ziet worden, zij-zelve als iets bijzonders voor beter zal wijken. Met ernst en kracht waarschuwt de Hoogleeraar zijne leerlingen om toch zich nooit naar hunne Leeraren en de stad hunner woning te noemen. Hij wijst op het gevaar, dat hij voor sommige zijner leerlingen bespeurt, om te maken dat er eene Groninger School en partij ontsta, die, aan eenige leerstukken kenbaar, na gedurende weinige jaren eenen over- 't geheel schadelijken invloed te hebben uitgeoefend,

{==166==} {>>pagina-aanduiding<<}
weldra verdwijnt en moet verdwijnen, zal zij niet een last en hinderpaal worden. Tot den strijd, niet voor drie of meer dogmen, maar tot den strijd voor het Evangelie, voor geest en leven, voor vrijheid en liefde, die door duizende andere Godgeleerden en leeken in onze dagen gestreden wordt, roept hij zijne leerlingen op, en draagt dankende en biddende de zaak des Evangelies op aan zijnen Heer.
Wij hebben van den rijken inhoud hier eene zeer korte schets willen geven, opdat onze lezers, die met het werk nog niet bekend zijn, eenigzins zouden kunnen weten wat zij hier zouden vinden. Heeft het werk den naam en den vorm van eene toespraak aan leerlingen, zij zijn het niet slechts aan wie hier eene groote dienst is bewezen. Mogen zij hier niets vinden dat hun onbekend was gebleven, de gelegenheid waarbij, de geest waardoor, de vorm waarin dit geschenk hun gewierd, zal, zonder eenigen twijfel, het werk voor hen kostelijk doen zijn en schoone vruchten verzekeren. Maar van meer belang misschien nog is het geschrift voor anderen, die over een der meest belangrijke verschijnselen in onze vaderlandsche Kerk onzer dagen niet slechts het een of ander gerucht wenschen na te spreken. Stond de reeks van compendia, dissertatiën, verhandelingen in het Tijdschrift Waarheid in Liefde den beoefenaars der wetenschap daartoe open, welk nadenkend Christen zal zich op het beeld van eenen kring van Nederlandsche Evangelische Godgeleerden, zoo als het hier met vaste hand helder wordt geteekend, niet gaarne laten wijzen? Kan niet ieder zich met de zienswijze dier mannen vereenigen, znlks wordt hier wel door den Hoogleeraar evenmin gevraagd als verwacht, die het overal doet uitkomen dat al hun werk en strijd niet is voor de zege eener eigene opvatting, maar enkel voor het Goddelijke Evangelie, voor de heerschappij van den Geest. Van daar die onbewimpelde erkenning van het goede bij iedere andere, ook de hunne het meest vijandige rigting in onze Kerk. Maar van daar ook niets van die vreeze die wij bij de hoofden eener school aantreffen, dat hunne zienswijze door eene andere zal worden verdrongen; van daar die rust, die kracht, die werkzaamheid, bij de overtuiging, dat veel van hun werk, even als van andere vroegere geleerden, verouderen zal om voor iets beters te wijken, zoodat de verklaringen van sommigen: dat de Groninger School reeds bijna of geheel
verouderd en dood zou zijn, niet den

{==167==} {>>pagina-aanduiding<<}
minsten indruk maken op de Hoogleeraren in de Theologie te Groningen en hunne geestverwanten, om de eenvoudige reden, dat zij van zulk eene School volstrekt niets weten. Het wordt van ons niet verlangd dat wij ons oordeel over de Groninger Godgeleerden hier uitspreken. Het werk waarbij een hunner hen schetst, ligt voor ons, en hiervan gelooven wij te mogen verklaren dat het, èn wat vorm èn wat inhoud betreft, eene allerbelangrijkste, keurige bijdrage is tot de geschiedenis der Godgeleerdheid en der Kerk in ons Vaderland, die eene blijvende waarde bezit. Beschaafde Christenen mogen het niet ongelezen laten. Zij zullen zich door den duidelijken, levendigen stijl, waarin de zaken worden behandeld, voelen geboeid, om zelve straks beter dan ooit te beoordeelen, wat in de veel besproken en toch weinig gekende rigting al of niet met den Geest des Heeren overeenkomt.
e.

De Biecht. Door Ludovico de Sanctis, Schrijver van de ‘Brieven uit Rome’, vroeger Biechtvader, Pastoor van de Magdalena-kerk te Rome, Professor in de Theologie, Theoloog der Inkwisitie, thans Evangeliedienaar te Turijn. Naar het Italiaansch. Te Arnhem, bij G.W. van der Wiel. 1855. In kl. 8vo. 71 bl. f :-40.

Wanneer wij acht geven op den strijd tusschen Rome en het Protestantisme in onze dagen gevoerd, dan is het niet vreemd, bij vrienden en vijanden bewijzen op te merken van onkunde ten aanzien van de meest belangrijke punten van verschil. Menig nadenkend Roomschgezinde, opgevoed in het midden van Protestanten, heeft deze en gene leerstukken zijner Kerk, die het meeste aanstoot geven, zich zóó zoeken voor te stellen, dat zij minder met het gezond verstand en met het Evangelie strijden, dan de Hervormde zich had voorgesteld. De Hervormde, zulks bemerkende, is verwonderd, en meent nu al spoedig dat die zoo schreeuwend ongerijmde en verderfelijke, on-evangelische leerstukken van Rome niet meer door zijne volgelingen worden aangenomen in onzen tijd, en acht het onverdraagzaam en overdreven, wanneer mannen van kennis nog steeds die oude leeringen der Roomsche Kerk bestrijden, waaraan immers, meenen zij, nu geen enkele verlichte

{==168==} {>>pagina-aanduiding<<}
Katholiek meer gelooft. Intusschen dient het wel te worden opgemerkt, dat er bij de voorstelling der Roomsche leer nooit dient gevraagd te worden naar hetgeen deze en gene leek, zelfs niet naar hetgeen de een of ander priester over eenig leerstuk oordeelt. Daar moet alleen gevraagd worden naar de Kerk-leer zoo als die in het Concilie te Trente is vastgesteld, onherroepelijk vastgesteld en gehandhaafd; en wie daaraan niet vasthoudt, moet beschouwd worden als een ketter, die ongehoorzaam is aan hetgeen eenmaal is besloten, en dus - de vervloeking waardig. Waar gij, b.v., dan in onze dagen door een of ander Roomschgezinde de volstrekte noodzakelijkheid van de biecht tot zaligheid ziet ontkend, op grond van hetgeen een zijner geestelijken daarvan sprak, - daar hebt gij te onderzoeken of deze voorstelling al of niet overeenkomt met hetgeen de Moederkerk leert, die voor de kleinste verandering en afwijking van hetgeen zij heeft geboden te gelooven, met haar dreigend anathema gereed staat. Het is dus, èn voor Protestanten, èn voor Roomschgezinden, die willen nadenken, goed, dat geschriften als het bovenstaande worden bekend gemaakt, en verkrijgbaar gesteld voor eenen zoo goedkoopen prijs als de Uitgever van der wiel in het belang van de zaak der waarheid deed. De beroemde de sanctis, die onder de mannen der wetenschap in Rome's Kerk eene zeer voordeelige plaats had ingenomen, en wien niemand onkunde of kwade trouw zal kunnen ten laste leggen, heeft dan hier de biecht voorgesteld zoo als de authentieke Katechismus der Roomsche Kerk haar leert en gebiedt aan te nemen. Hij vergelijkt deze biecht met de zonden-belijdenis bij de Protestanten; toont aan hoe de biecht, door Trente voorgeschreven, niet steunt op Gods Woord, maar, integendeel, daartegen strijdt; hoe zij door het gezond verstand wordt gewraakt; hoe zij verderfelijk is voor het geloof en de zedelijkheid; allen vooruitgang in de Godsdienst onmogelijk
maakt; allerschadelijkst werkt voor het individu, voor het gezin, voor de maatschappij, en als eene algemeene, georganiseerde en volmaakte bespieding het ergste despotisme op den troon stelt. Het is een rijkdom van zaken, die hier in geschikten vorm voor eenige stuivers wordt geschonken. En werd dit geschrift, even als vele andere zijner werken, reeds voor menig zijner landgenooten een middel om van de

{==169==} {>>pagina-aanduiding<<}
duisternis tot het licht te komen. Wij mogen hopen dat er nog onder onze Roomschgezinde landgenooten zijn die genoeg belang stellen in de waarheid, om dit werkje van een vroeger zoo hoog geplaatsten geestelijke uit Rome zelf, te lezen en te toetsen, ten einde daarmede winst te doen.
e.




De Scheikunde in het Dagelijksch Leven, door J.F.W. Johnston, M.A., voor Nederland bewerkt door Dr. J.W. Gunning. Eerste Deel. Te Sneek, bij van Druten en Bleeker. 1855. In kl. 8vo. 242 bl. f 1-:

Het is aangenaam, een werk dat in alle opzigten aan de behoeften van onzen tijd voldoet, aan te kondigen, en alzoo eenigzins tot zijne bekendheid mede te werken. De scheikunde, die in elken tak der industrie en ook in het dagelijksch leven ingrijpt, is eene wetenschap die alom behoort verspreid te worden. Geen fabrijkant, of hij moet op zijne wijze een scheikundige zijn; geen koopman of hij moet door de scheikunde goede waren van vervalschte kunnen onderscheiden, en met den stroom van deze tijden meêgaan, die kennis aanvoert, om door kennis geld te doen winnen. Dat kennis in geld kan worden omgezet, leert ons het voorbeeld van Engeland, en Nederland moet dat voorbeeld volgen, wil het in bloei en welvaart blijven toenemen. Doch niet slechts kooplieden en fabrijkanten, maar ieder die op eenige ontwikkeling aanspraak wil maken, moet met de scheikunde van ‘het dagelijksch leven’ eenigzins vertrouwd zijn.
Naarmate eene wetenschap meer ontwikkeld is, kan zij gemakkelijker worden gepopulariseerd. De scheikunde is zonder twijfel hoog genoeg opgevoerd, dat haar gebied door ieder kan betreden worden. Zij is geen eigendom meer van slechts weinige geleerden; neen, duizenden leven reeds in en door haar, en verschaft zij voedsel voor ligchaam en geest.
Waren wij van het gezegde nog niet ten volle overtuigd, het voor ons liggend boek, door johnston voor Engeland geschreven, en door de Heeren adriani en gunning voor Nederland vertaald, zou er ons het bewijs van leveren. In een zeer eenvoudigen stijl zijn daarin een aantal scheikundige daadzaken, die in het dagelijksch leven ingrijpen, helder en duidelijk

{==170==} {>>pagina-aanduiding<<}
uitééngezet, en het beantwoordt daardoor in alle opzigten aan den titel dien het voert. Zulk eene wijze van behandelen noemen wij de éénig goede, om de wetenschap met al hare nuttigheid door het volk te doen kennen en hoogachten, en volkomen geschikt om liefde voor haar in te boezemen, en het heil dat zij kan aanbrengen te vermenigvuldigen.
Het werk begint met de behandeling van lucht, water en grond. De Schrijver maakt den lezer bekend met de voornaamste bestanddeelen der lucht en met hunnen invloed op planten en dieren. De lucht is een mengsel van vele gassoorten - zuurstof, stikstof, koolzuur, ammoniak, enz. - welke de scheikunde van elkander kan scheiden. Die grondstof der Ouden is voor dieren en planten eene bron van voedsel, welke door eene eenvoudige zamenwerking van omstandigheden, immer dezelfde zamenstelling heeft. Wat de planten er aan onttrekken, geven de dieren er aan terug, en omgekeerd; ziedaar de oorzaak van het voortdurend evenwigt tusschen het dieren- en plantenrijk. Het koolzuur, voor de planten een onmisbaar gasvoedsel, is een vergif voor de dieren; getuige het Doodendal op Java, waar honderden dieren, zelfs menschen, hun graf hebben gevonden. Het gasvoedsel voor den mensch, de zuurstof, is in de dampkringslucht steeds in genoegzame hoeveelheid voorhanden. Bijkans onbewust putten wij dááruit voortdurend de noodige hoeveelheid van dat gas, en het zou ons moeijelijk zijn vijf minuten zonder hetzelve te leven.
De S. gaat van de lucht tot het water over, en maakt den lezer met de scheikundige zamenstelling van zuiver water, wel-, rivier-, bron- en zeewater bekend, en beantwoordt de vragen: Welk water is drinkbaar, en waardoor is het drinkbaar?
De scheikundige zamenstelling der verschillende watersoorten, en de ervaring doen de oorzaak kennen van het verschijnsel, dat aan de ééne watersoort bijkans geen smaak is, en de andere tot de meest smakelijke en verfrisschende dranken behoort. De S. wijst er op, hoe voorzigtig men met het gebruik van water zijn moet, vermits de bodem niet slechts een oplossingsmiddel is voor goede stoffen, maar ook voor zulke die de gezondheid benadeelen. Zoo moet men zich, b.v., wel wachten van water te drinken, hetwelk gronden is doorgetogen, in welke lijken vergaan. - Het artikel water is

{==171==} {>>pagina-aanduiding<<}
door den Heer gunning nog verrijkt met water-analysen betreffende ons Vaderland, waardoor het in belangrijkheid aanmerkelijk is toegenomen.
Vervolgens handelt de S. over den grond dien wij bebouwen. Op dezelfde belangrijke en veelomvattende wijze beantwoordt hij de vragen: welke is de scheikundige zamenstelling van de verschillende gronden; - waardoor ontstaat dit verschil; - welke is de oorsprong der gronden; - en welke is hunne verhouding tot de planten? Hier wordt de lezer ook met des menschen invloed op het verbeteren van gronden bekend gemaakt.
Voorts worden ‘de planten die wij aankweeken’ behandeld, en wie dit Hoofdstuk aandachtig leest, zal een goed denkbeeld bekomen van de structuur der plant en haren groei; van de scheikundige zamenstelling der plant en de structuur van hare voornaamste organen (bladeren en wortel), en van de verhouding der plant tot lucht en grond. Belangrijk is hier de behandeling der gist-plant; het eenvoudige ééncellige plantje. De gist toch is in naam bij ieder bekend, en grijpt derwijze in de industrie in, dat men haar niet kan wegdenken, of men denkt tevens alle geestrijke vochten weg, ja, zelfs het brood, zoo als het door ons bereid en gebruikt wordt. Tot in onze keuken is de gist dikwerf een noodzakelijk artikel. Dat ééncellige plantje verschaft ons de smakelijkste dranken, en maakt de graanspijzen voor ons gemakkelijker te verteren, gelijk uit het volgende Hoofdstuk blijkt, waarin ‘het brood dat wij eten’ behandeld wordt.
Hier wordt de zamenstelling van een groot aantal graansoorten vermeld, en telkens gewezen op die zamenstelling in verband met de voeding van den mensch. Behalve deze behandelt de S. insgelijks de boonen, erwten, den sago-palm, den broodvruchtboom, enz.
Van de gebruikelijke meelspijzen gaat hij over tot de vleeschspijzen, meldt den lezer derzelver voornaamste scheikundige bestanddeelen, en vergelijkt ze, wat het voedend vermogen aangaat, met de meelspijzen. Bovendien wordt de scheikundige zamenstelling van melk en andere dierlijke dranken (bouillon) behandeld; en vooral op de melk, als het modèl van voedsel, gewezen.
Minder belangrijk voor de voeding, doch des te meer om

{==172==} {>>pagina-aanduiding<<}
de waarde die wij er aan hechten, is de behandeling van ‘de dranken die wij bereiden’. De S. noemt de verschillende soorten van thee, koffij en cacao, en deelt de wijzen mede op welke zij ten gebruike worden toebereid, alsmede hunne zamenstelling.
In de Hoofdstukken (VII, VIII en IX) waarin deze onderwerpen behandeld worden, vindt men eene menigte daadzaken die van het meeste belang zijn. In verband met de scheikundige zamenstelling ziet men dat sommige dier dranken hoofdzakelijk opwekkend zijn, doch andere (cacao) ook als voedingsmiddelen zijn te beschouwen. Ook de thee en koffij echter, zouden, onder zekere voorwaarden, niet slechts opwekkings-, maar ook als voedingsmiddelen kunnen dienen.
Zoo wij eene aanmerking mogen maken op 't physiologische gedeelte van dit boek, dan is het deze: dat de Schrijver zich niet duidelijk genoeg verklaart omtrent den invloed welken de planten-bases, in die dranken vervat, op ons zenuw-systeem uitoefenen.
Naar ons bescheiden oordeel hebben deze bases twee tegenovergestelde uitwerkingen, naarmate de dranken in kleinere of grootere hoeveelheid worden gebruikt. In kleine hoeveelheid gebruikt, verhoogen zij het levensgenot (het stoffelijk leven); in groote hoeveelheid aangewend, is hunne uitwerking verdoovend, en bevorderen zij de stofwisseling van het dierlijk leven niet. Onder overigens dezelfde omstandigheden wordt in het eerste geval meer voedsel verbruikt; in het laatste geval minder. Die veel thee drinkt, behoeft minder te eten, daar hij minder leeft; die weinig thee drinkt, heeft meer voedsel noodig; want hij leeft meer; zijne stofwisseling is sterker. De bases zelve maken geen voedsel voor ons organismus uit; zij prikkelen de zenuwen, en deze bevorderen de stofwisseling; zijn de zenuwen overprikkeld, dan wijzigen zij hunne verrigting, en gaan de stofwisseling tegen.
In het laatste Hoofdstuk gaat de Schrijver de verschillende suikersoorten na, en wel voornamelijk de druiven- en rietsuiker. Hij wijst daarbij op het nut, dat de scheikunde in de industrie kan te weeg brengen: de suiker, b.v., is geen monopolie meer der keerkringsgewesten; in Europa maakt men tegenwoordig jaarlijks millioenen ponden suiker uit beetwortelen.
Wij hebben kortelijk den aard en de strekking van dit boek

{==173==} {>>pagina-aanduiding<<}
doen zien, en hopen dat het ons gelukken moge daardoor tot zijne verspreiding iets bij te dragen. De eigenaardige wijze waarop johnston de zaken voorstelt, laat, ten aanzien van duidelijkheid en degelijkheid, niets te wenschen over. Dat is ook het geval in de vertaling, die alle lof verdient. De Heeren adriani en gunning hebben Nederland eene dienst bewezen door die zóó te leveren; al staan zij voor sommige meeningen van den Schrijver niet geheel en al in. Wij twijfelen niet, of ons publiek zal het werk, om de belangrijke zaken die 't bevat, op hoogen prijs stellen, en aldus ook de zorg vergelden, die aan de vertaling is besteed.
Het Tweede Deel zal door den Heer gunning alléén vertaald worden. Wij zien dát, en ook het Derde Deel, waarmede het werk compleet zal zijn, met verlangen te gemoet.

De Scheikunde toegepast op het dagelijksch Leven en de Nijverheid, door Dr. Adolf Duflos, Buitengewoon Hoogleeraar in de Scheikunde aan de Hoogeschool te Breslau. Uit het Hoogduitsch vertaald door J.H. Giltay. Tweede Deel. Grondbeginselen der bewerktuigde Scheikunde. Met 17 houtsneé-figuren. Te Dordrecht, bij J. Giltay. 1855. In 8vo. f 1-65.

Wij hebben ook dit Tweede Deel met aandacht gelezen; doch het beantwoordt naar onze bescheiden meening niet aan het doel. De Schrijver heeft blijkbaar in een klein bestek een groot aantal feiten willen zamenvatten; maar wie de grondbeginselen der bewerktuigde scheikunde niet magtig is, zal ze uit dit boek niet leeren kennen; veeleer zal die menigte van feiten, en de wijze waarop ze hier gerangschikt zijn, hem in de war brengen, en meer afschrikken van, dan gretig maken naar dit schoonste gedeelte der scheikunde. Het Deel bevat alzoo, naar óns gevoelen, niet wat de titel belooft. Een werk over de grondbeginselen eener wetenschap moet een helder beeld dier wetenschap geven; doch daartoe dienen er, kort en klaar, zoo wij meenen, slechts hoofdzaken in behandeld te worden; wijl de nevenzaken het beeld meer benevelen dan verhelderen. In dit Tweede Deel, over de grondbeginselen der bewerktuigde scheikunde, moesten dus óók de hoofdzaken de middelen zijn om het beeld dier wetenschap te geven;

{==174==} {>>pagina-aanduiding<<}
en het was volstrekt niet noodig daartoe allerlei feiten op elkander te stapelen. Dat doende overlaadt men den lezer met kennis, die hij niet naar behooren kan gebruiken.
Ons oordeel over het boek is ook wat de duidelijkheid aangaat, niet gunstig. Voor een gedeelte echter is dat aan den Vertaler toe te schrijven. Hoe zal, b.v., een eerstbeginnende (bl. 1) de definitie kunnen begrijpen, welke beiden de Schrijver en de Vertaler geven van ‘eenvoudige organische voortbrengselen’. Daar staat: ‘De eenvoudige organische voortbrengselen zijn scheikundige verbindingen van eenige scheikundige elementen naar vastbepaalde, d.i. nooit eene afwijking aanbiedende, betrekkelijke gewigtsverhoudingen, waarin zelfs door het gewapend oog niets ongelijksoortigs kan onderscheiden worden, zoo als suiker en vet. Het zijn voortbrengselen van het organismus zelf, en moeten in dit opzigt wel onderscheiden worden van zulke in de georganiseerde ligchamen voorkomende scheikundige verbindingen, die door hen reeds volkomen gevormd uit de lucht, het water of den grond zijn opgenomen, zoo als de bestanddeelen van de asch der planten en de beenderaarde der dieren.’
Zulk eene wijze van verklaren is zeker niet populair; de eerstbeginnende leest dergelijke phrasen, zonder er iets van te verstaan. - Het is ons voornemen niet om al de aanmerkingen te laten drukken, die wij bij het lezen hebben gemaakt; maar een paar er van mogen hier nog wel een plaatsje vinden.
Bl. 105 leest men als begin over de groep der bewerktuigde bases: ‘In vele bewerktuigde ligchamen komen scheikundige verbindingen voor, die, wat hare elementaire zamenstelling en haar ontstaan betreft, zich aan de in de vorige paragraphen behandelde bewerktuigde zuren aansluiten’. Het is echter elken beginnende in de scheikunde reeds bekend, dat organische bases ten eenenmale verschillen van zuren, èn in zamenstelling, èn in ontstaan.
Maar ook de Vertaler heeft schuld aan de onnaauwkeurigheden die in het Deel voorkomen. Zoo lezen wij (bl. 108): ‘dat het ureum een wezenlijk bestanddeel is van de pis der zoogdieren, en in het algemeen van hare stikstofhoudende afscheidingen’. Een bestanddeel van afscheidingen? Hier wordt zeker gemeend het piszuur. Maar is ureum daarvan een bestanddeel, of een snijdings-product?

{==175==} {>>pagina-aanduiding<<}

Bl. 113 heet het: dat ‘substitutiën nieuwe bases zijn’; maar substitutiën zijn werkingen.
Van meer belang nog is de opmerking, die wij maakten, dat er zoo vele zaken zijn opgenomen, die met het ‘dagelijksch leven’ en ‘de nijverheid’ niets gemeens hebben, ja, de meesten der behandelde ligchamen zijn aan beiden vreemd. Dat heeft ons zeer verwonderd, daar de Schrijver toch wel zal weten wat ‘dagelijksch leven’ en ‘nijverheid’ beteekenen. Wie dus hier, in een anderen vorm, girardin's scheikunde, of soortgelijke boeken, meent te vinden, zal zich bedrogen zien; het boek van duflos is eene schets der organische chemie, en niet zoo goed als wij er velen hebben; er was aan deze schets niet de minste behoefte.
Wij eindigen met den wensch: dat de Heer giltay, zoo hij andermaal een werk over de scheikunde vertaalt, gelukkiger moge zijn in de keuze. Dan zal hij zijn tijd beter besteden, en meer vruchten van zijnen arbeid inoogsten.




De l'Irrigation, de son influence sur l'Agriculture, et des moyens d'y pourvoir; avec description d'une manière de barrer les eaux courantes, en déversoir à chassis-dormants, et d'en élever le niveau, applicable là, où toute autre manière est impossible. Par J.A. Krayenbrink, Ingénieur à disposition de M. le Directeur des Cultures à Java (Indes Neêrlandaises). Avec planches. A Batavia, chez Lange et Comp. En vente chez la Veuve D.R. van Wermeskerken, Tiel en Gueldre-Hollande. 4o. VII et 34 pag.

Onder dezen wijdloopigen titel geeft de Ingenieur krayenbrink eenige middelen aan de hand, om het stroomend water der rivieren door bevloeijing voor den landbouw dienstbaar te maken. Hij geeft die beschrijving in het Fransch, omdat de toepassing dezer beginselen veel meer elders dan in Nederland kan plaats hebben. Daarbij roept hij een toegevend oordeel in voor taal en spelling, hetgeen niet overbodig moet heeten, daar het boek zóó vol fouten is, dat het zeer goed als eene cacographie op de scholen zou kunnen gebruikt worden. Als voorbeelden daarvan noemen wij alleen: p. 6: ‘chacun qui, purifié par une vie de travail actif de toute théorie creuse’;

{==176==} {>>pagina-aanduiding<<}
p. 8: ‘on n'est pas réculé pour aucune des moyens’; en ‘rendre au sol les matières, que nous en apportons’; p. 10: ‘nous croyons d'avoir’.
Doch wij mogen niet alleen op den vorm letten, vooral waar de Schrijver-zelf erkent dat die gebrekkig is.
De inhoud van het geschrift is gesplitst in twee deelen. Het eerste, getiteld: ‘de l'Agriculture dans ses rapports et conséquences sociales, et de l'irrigation dans ses effets, en remplaçant l'amendement artificiel’, beschouwt den landbouw in vergelijking met de nijverheid, en de middelen om den eersten op te beuren. K. erkent de diensten door de scheikunde in de laatste tijden aan den landbouw bewezen, en het goede voorbeeld door aanzienlijke grondbezitters soms gegeven; maar hij acht dit alles nog niet genoeg om den landbouw uit den staat van achterlijkheid, waarin hij zich bevindt, op te heffen. ‘Aux grands maux les grands remèdes’, zegt hij. Men moet zijne toevlugt nemen tot groote, krachtige middelen, die eene geheele landstreek omvatten, en waarvan de menschen huns ondanks gedwongen zijn te genieten.
Als voorbeelden daarvan wijst hij op de ingedijkte polders; op de kanalisatie van Drenthe en Overijssel; op de bevloeijingen met het water der Pô in Lombardije; en de welvaart hierdoor in die streken verspreid. Evenzoo wordt dankbaar herdacht aan het bevloeijings-kanaal van Buitenzorg naar Batavia, onder het bestuur van den Gouverneur-Generaal van imhoff (1742-1751) ontworpen en uitgevoerd.
De weldaden nu, door cene doelmatige bevloeijing der landerijen te weeg gebragt, wil de Schrijver meer algemeen gemaakt, en vooral meer in het groot toegepast zien.
Welk voordeel de bevloeijing aanbrengt, wordt kortelijk daaruit aangetoond, dat alle grond eindelijk door bebouwing kan uitgeput worden; dat dus voor alle gronden eindelijk mest noodig is; dat de landbouw in dezelfde mate bloeit, waarin men de hoeveelheid mest vermeerdert; dat ook het water eene bemestende werking uitoefent, en dat alzoo ook dit ten nutte van den landbouw moet aangewend worden.
Hoewel in het algemeen de juistheid van hetgeen de Schrijver aanvoert, niet kan worden ontkend, komen echter in dit betoog, hier en daar, stellingen en uitdrukkingen voor, die minder juist en gewaagd moeten heeten. Zoo lezen wij (p. 7):

{==177==} {>>pagina-aanduiding<<}
‘l'homme a inventé l'engrais’, hetgeen zijn moet: la nature a inventé, enz., omdat de mensch slechts opgemerkt, en tot zijn voordeel toegepast heeft, wat in de natuur geschiedt. Evenzoo kunnen wij het houden van vee om den mest, niet met den Schrijver noemen: ‘un cercle vicieux’; noch de fabrijksnijverheid: ‘une pente dangereuse’ (p. 11) achten voor het volk.
In het tweede gedeelte wordt gehandeld: ‘des moyens d'irrigation et des manières d'y parvenir, avec description d'une mode de barrer les eaux courantes en déversoir à chassis-dormants, applicable là, où toute autre manière est en défaut’. De bevloeijing wordt verdeeld in natuurlijke en kunstmatige. De eerste is alleen toepasselijk bij den Nijl en eenige Oostersche rivieren, en brengt, waar die overstrooming niet regelmatig geschiedt, zulke nadeelen aan, dat onze voorouders liever van de bemesting hunner landerijen door het rivierwater hebben afgezien, dan telkens hunne oogsten bedreigd te vinden, omdat zij den aan- en afvoer van het water niet in hunne magt hadden.
Dit is echter wel het geval bij de kunstmatige bevloeijingen, die op verschillende wijzen kunnen plaats hebben, zoo als de Schrijver aantoont. Zeer juist en waar zijn de opmerkingen omtrent de lijn van helling van het bevloeijingskanaal met betrekking tot die der rivier (p. 15), en die, omtrent de naauwkeurige kennis van het terrein (p. 16). In het algemeen is dit tweede gedeelte, waar de Schrijver meer en meer op technisch gebied komt, belangrijker dan het eerste, hoezeer ook omtrent de wijzen van bevloeijing veel bekends wordt aangetroffen.
Wij zullen het geschrift op dit gebied niet verder volgen, maar den ingenieurs ter lezing aanbevelen, met deze opmerking (welke de Schrijver vergeten heeft): dat niet alle watersoorten tot de bevloeijing geschikt zijn, en dat men vooraf door een scheikundig onderzoek zich moet overtuigen, of het water ál de stoffen, hetzij in opgelosten, hetzij in fijn verdeelden toestand, bevat, welke tot vruchtbaarmaking van het land noodzakelijk zijn.





{==178==} {>>pagina-aanduiding<<}

Handleiding voor Boomkweekers en Eigenaren van Bosschen, in Nederland; door N.G. Tholen. Bekroond met de 2de gouden Medaille door de Nederlandsche Maatschappij ter Bevordering van Nijverheid (Julij 1854). Met eene Voorrede van H.C. van Hall, Hoogleeraar te Groningen. Met 3 uitslaande platen, en afbeeldingen tusschen den tekst. Te Haarlem, bij de Erven Loosjes. 1855. In gr. 8vo. VI en 267 bl. f 3-:

Voor eenigen tijd kon met regt de opmerking gemaakt worden, dat van het groote aantal, meerendeels uit den vreemde overgeplante, geschriften, waarmede onze landbouw-litteratuur in de laatste jaren verrijkt is geworden, nagenoeg alle uitsluitend over landbouw en veeteelt handelen.
De zoo uitgebreide en belangrijke Forstwissenschaft werd vergeten, en Nederland had op dit gebied slechts enkele voortreffelijke stukken van vroeger jaren, benevens eenige verhandelingen uit de ‘Verhandelingen der Maatschappij van Landbouw’ en uit het ‘Tijdschrift voor de Nijverheid’ aan te wijzen. Doch thans schijnt ook de Nederlandsche houtteelt zich in eene nieuwe beschrijving te mogen verheugen. Want behalve het werk dat wij nu aankondigen, is ook eene uitvoerige Handleiding over de houtteelt van den Heer th. uilkens verschenen; terwijl bovendien aan de lezers van den ‘Vriend van den Landman’ is aangekondigd, dat binnen kort een uitgebreid werk over dit zelfde onderwerp van den Heer boer het licht zal zien.
Nederland zal dus weldra geen gebrek hebben aan handleidingen over houtteelt, in den laatsten tijd geschreven. Het is slechts de vraag: of die handleidingen goed zijn en aanbeveling verdienen. Deze vraag willen wij thans alleen voor het werk van den Heer tholen beantwoorden, en in het minst geen oordeel uitspreken over de beide andere werken. Want dat van den Heer uilkens is ons niet ter beoordeeling toegezonden, en dat van den Heer boer is nog niet verschenen, en ons dus niet bekend, hoewel wij grond hebben om daarvan goede verwachtingen te koesteren.
De ‘Handleiding voor Boomkweekers’ van den Heer tholen is in het licht gekomen op eene wijze die aan den min kundige

{==179==} {>>pagina-aanduiding<<}
reeds terstond een goeden dunk van het werk moet geven. Bekroond door eene in ons Vaderland erkende en geachte Maatschappij, voorafgegaan door eene Voorrede van een Hoogleeraar in de Kruidkunde, in goeden vorm uitgegeven, en met platen verrijkt, schijnt dit werk den naam van wetenschappelijk te verdienen. En Ref. moet gul uit bekennen, bij het ontvangen van dit boek zulks ook geloofd te hebben. Doch bij nadere kennismaking met den inhoud van het geschrift, vond hij zich bitter bedrogen. De Schrijver moge een ervaren boomkweeker zijn, en met menige praktische bijzonderheid bekend wezen: hij is ongeschikt tot het schrijven van eene wetenschappelijke Handleiding, en niet in staat om in behoorlijken stijl zijne gedachten uit te drukken.
Reeds de Inleiding geeft ons de gelegenheid om dit beweren te staven. ‘Ziet men een stuk grond liggen’ - zoo lezen wij op bl. 2 - ‘dan kan men met de meeste juistheid bepalen, welke de onkosten zullen zijn, die ter ontginning gevorderd worden.’ Iets dat de meesten, die het ontginnen bij ondervinding kennen, wel niet zullen toestemmen. Evenzoo toont de S. onbekendheid met den toestand van ons land, waar hij, eenige regelen later, de ontginningen der laatste jaren zoo gering acht, en armen uit Noord- en Zuid-Holland naar de inculte gronden wil overbrengen; als of ook in de zandstreken niet een aantal behoeftigen worden gevonden, en als of ook dáár niet in den regel het aanbod van werk grooter is dan de vraag!
Tot den inhoud van het boek overgaande, zien wij het Ie Hoofdstuk gewijd aan de ‘kennis en bereiding der verschillende grondsoorten’.
Na eene hoogst gebrekkige uiteenzetting van het ontstaan der kleigronden, wordt deze grondsoort verdeeld in zware, ligte en zeer ligte klei, al naar mate daarin weinig of geen, of wel meer zand gevonden wordt. Doch eenige regels later heet ligte klei ook: klei, met veenaarde gemengd; zoodat de beginner geen juist begrip van klei hieruit kan verkrijgen. Wij hadden verwacht dat, bij deze uitvoerige beschouwing der gronden van ons Vaderland, de kenteekenen waarin zij van elkander verschillen, en de bestanddeelen waaruit zij bestaan, naauwkeurig zouden zijn opgegeven. Doch niets van dit alles. De Schrijver toont duidelijk dat hij geene wetenschappelijke ken-
{==180==} {>>pagina-aanduiding<<}
nis van de grondsoorten bezit, en moet zich nu vergenoegen met de benamingen van zware, ligte, zeer ligte, enz., waarmede niets bepaalds wordt aangegeven, wanneer niet vooraf de beteekenis en de grens dier woorden genoegzaam is omschreven. Zoo is ook leem, op bl. 10, eene bijzonder fijne en digte kleisoort, zonder eenige zandvermenging; en de S. schijnt den mergel der Duitschers niet te kennen.
Op dezelfde wijze ongeveer worden de andere grondsoorten behandeld; overal missen wij eene wetenschappelijke uiteenzetting van haren aard en hare bestanddeelen; maar in de plaats daarvan vinden wij eene opgaaf van sommige eigenschappen, zoo als: hoe diep zij moeten omgezet worden, en wat dit werk in verschillende streken kost; terwijl overal gewezen wordt op het belang, om verschillende grondsoorten zoo veel mogelijk ondereen te mengen. Hierbij is echter nergens de reden opgegeven wáárom zulk eene grondvermenging in het algemeen den boschen akkergrond verbetert. Welligt was zulks den Schrijver te moeijelijk, omdat hij dan van de natuurkundige eigenschappen der grondsoorten iets had moeten zeggen.
Ten einde aan de lezers van dit Tijdschrift een denkbeeld te geven van de wijze waarop hier over de bewerking van den grond wordt gehandeld, kiezen wij tot voorbeeld het doorbreken van de oerbanken, waaruit tevens blijken kan, hoe vreemd en onduidelijk soms de stijl is. De bedoelde plaats (bl. 16) luidt aldus: ‘Alle oerbanken ter diepte van minder dan 10 palmen moeten doorgewerkt worden. Het is waar, dat men volstaat met eenen oergrond 8 palmen diep te delven, en er alzoo nog 2 palmen overblijven tusschen den bank en het diepst gedolvene, doch deze speling is niet groot genoeg om te verhinderen een goed bosch te telen, want ouder wordende, dringen de boomen, vooral op hooge, drooge gronden, dieper met hunne wortelen in dan 8 palmen. Alzoo zouden zij spoedig op den vasten oerbank stuiten, kwijnen en eindelijk langzamerhand afsterven. (Nu zal men zeggen: gaan de wortelen dieper dan 8 palmen, waarom dan ook niet dieper gedolven? omdat, wanneer de ondergrond geenen vasten tegenstand biedt, hij altoos los genoeg is, voor het doordringen der wortelen. Die boomen komen niet voor hun 20-30 jaar zoo diep en zijn dan krachtig genoeg, eenen kleinen hinderpaal te overwinnen.....)’, enz. Sapienti sat.

{==181==} {>>pagina-aanduiding<<}

Bij de beschouwing van den heidegrond komt de S. in eene wonderlijke tegenspraak met zich-zelven. De § vangt aan met de woorden: ‘Deze grond, alhoewel niet zoo slecht als de met oer bezwangerde bodem, is toch ook zonder meerdere of mindere bewerking ongeschikt ter voortbrenging van houtgewas’. En vier regels verder wordt dit herhaald: ‘De heidegrond, van natuur onbekwaam tot het voortbrengen van houtgewas, bestaat’, enz. (zie bl. 19). Doch ziet, ruim eene bladzijde verder, lezen wij: ‘Het eene heideveld meer, het andere minder, doch alle zijn geschikt om houtgewas voort te brengen en door natuurlijke middelen of door bemesting tot den hoogsten trap van groei te brengen’. - Wat moet hij die de Handleiding raadpleegt, nu gelooven: het eerste of het laatste?
Hier en daar zondigt de Schrijver ook tegen eenvoudige praktische zaken. Zoo wil hij (bl. 37) hei- en zandgrond aanleggen tot boschgrond, door 8 palm diep delven, bemesten met 140 voer straatvuilnis en tweemaal bebouwen met aardappelen. ‘Dan’ - zegt hij - ‘zijn de bovenste 2-3 palmen geheel vette grond.’ (!)
En thans overgaande tot eene kostenberekening, schat hij het voer straatvuilnis uit de steden op f 1. -, maar wil deze bemesting van 140 voer (het voer door twee paarden op een zandweg vervoerd) aanbrengen en overwerken voor de geringe som van f 20. -! - Evenzoo brengt hij de poot-aardappelen voor f - .75, en de rogge voor f 5 het mud in rekening, hetgeen in 1855, het jaar van de uitgave van dit werk, toch waarlijk wel geen middenprijs mogt heeten.
Is alzoo ons oordeel over het eerste Hoofdstuk van dit boek ten hoogste ongunstig, ook over de volgende Hoofdstukken kan Ref. geen lof uitspreken, hoewel hij daar niet zoo herhaaldelijk op fouten stuitte als in het eerste deel. De geheele behandeling is ook hier niet rationeel en wetenschappelijk; men vindt eene lijst van praktische voorschriften; voorschriften, waarvan wij de waarde geenszins miskennen, maar die wij gaarne, zoo veel mogelijk, door een onderlingen band vereenigd en verklaard zagen. Vooral behoorde eene naauwkeurige toelichting gevonden te worden, waar in ons land verkeerde praktijken plaats hebben. Zoo is het niet goed, in eene Handleiding als deze te schrijven: ‘Het is ook nadeelig voor den vorm eens goeden stams, wanneer de boom met te

{==182==} {>>pagina-aanduiding<<}
veel hout bezet is. Dan neemt men zoo hier en daar eenen tak glad aan den stam weg, en de overgeblevene worden, zoo zulks noodig is, een weinig uitgedund’ (bl. 66); want hierdoor wordt ligtelijk voedsel gegeven aan het slechte snoeijen, dat in ons Vaderland, helaas! zoo algemeen geschiedt.
In één woord: de Handleiding van den Heer tholen moge een schat van praktische bijzonderheden bevatten, gedeeltelijk uit de eigen ervaring des Schrijvers opgezameld, eene wetenschappelijk geordende Handleiding is zij niet. Het zou dus te betreuren zijn, zoo het werk, bij velen voor een grondig Handboek doorgaande, de klasse der half-weters vergrootte, wier aantal in Nederland groot genoeg is.
Januarij 1856.
r.

Handleiding tot het kweeken en fokken van Konijnen in de stad en op het land, een gemakkelijk en zeker middel om zich groot voordeel te verschaffen met weinig kapitaal. Naar de derde Fransche uitgave, van L. Ravageaux, Landhuishoudkundige te Triest. Te Amsterdam, bij J.D. Sijbrandi. 1854. In kl. 8vo. 46 bl. f:-40.

Op den titel afgaande, zoude men verwachten dat dit werkje niet veel goeds bevatte. Want Ref. kan het niet ontveinzen dat, waar op den titel wordt aangekondigd dat men hier het middel heeft, om met weinig kapitaal groote winsten te maken, de inhoud hem reeds bij voorbaat verdacht voorkomt. Bij nader inzien, valt het boekjen echter mede. Naar de derde oorspronkelijke uitgave bewerkt, is het in 't Nederduitsch overgebragt in den tijd, toen elkeen meende dat men in de konijnen het middel had gevonden, niet slechts om den behoeftige van goed voedsel te voorzien, maar ook om hem die zich op de teelt daarvan toelegde, groote winsten te verschaffen.
Men vindt hier, na eene korte levensbeschrijving van het konijn, de inrigtingen behandeld, waarin de konijnen gehuisvest moeten worden (konijnenwaranden, zoo als de Schrijver ze noemt); er wordt over de hokken gesproken; uitvoerig wordt er stilgestaan bij het voedsel der konijnen, bij hunne paring, bij de jongen, en men vindt in korte trekken aangewezen, waarvoor men te zorgen, waartegen men te waken hebbe. Ten slotte is in dit werkjen eene uitgewerkte opgave

{==183==} {>>pagina-aanduiding<<}
van de onkosten eener konijnenfokkerij, en van de voordeelen welke zij afwerpt. Ref. kan dit alles hier niet in bijzonderheden onderzoeken, maar meent toch eene algemeene aanmerking niet te moeten terughouden. Het geheele voordeel der fokkerij is hier gebouwd op den verkoop van al de konijnen, waarvoor, naar gelang van hunnen ouderdom, van f 1.75 tot f - .20 het stuk in rekening gebragt wordt. Deze prijs is misschien op zich-zelf niet te hoog gesteld; maar heeft de ondervinding hier te lande niet bijna overal geleerd dat men de gefokte konijnen niet gereedelijk kan afzetten, dat de behoeftige Nederlanders ook van het konijnenvleesch niet gediend zijn? - Zoodra dit het geval is, en de konijnenhouder langer dan noodig met zijne waar blijft zitten, vervalt een groot gedeelte van het voordeel, omdat het onderhoud nu dagelijks geld kost zonder rente af te werpen, terwijl men bovendien aan ziekte en sterfte is blootgesteld, zoodra de dieren te veel opeengehoopt en niet in alle opzigten goed verzorgd worden. De voordeelen der konijnenfokkerij zijn dus, althans tegenwoordig in ons land, niet zoo groot als de Schrijver opgeeft; integendeel, verscheiden liefhebbers, die met ingenomenheid de zaak hadden opgevat, hebben ze moeten laten varen, omdat zij hun niet dan schade berokkende.




De Pligt. Door Jules Simon. Uit het Fransch vertaald. Te Maassluis, bij J. van der Endt. 1855. In 8vo. IX en 360 bl. f 3-25.

In eenen tijd waarin zoo vele Godsdienstige en stichtelijke geschriften uitkomen, is het opmerkelijk, dat er zoo weinige van een echt zedelijken inhoud zijn. Wij bedoelen geene zedelijke verhandelingen, waarin onze letterkunde voormaals zoo rijk was, doch die thans weinig opgang zouden maken; maar degelijke werken, voor den beschaafden en denkenden lezer geschikt, die hem kunnen inlichten omtrent zijne pligten, en de gronden waarop hunne betrachting rust. Daar de zedekunde als een van de voornaamste takken der wijsgeerige wetenschap in de laatste jaren niet zoo zeer beoefend werd, als de bespiegelende en natuurkundige, was het ons zeer aangenaam, het voortreffelijke geschrift van jules simon, De Pligt,

{==184==} {>>pagina-aanduiding<<}
in onze taal te zien verschijnen. De Schrijver heeft de bekrooning, die hem voor dit werk bij de Fransche Akademie te beurt viel, ten volle verdiend.
Het onderwerp is ernstig, maar gepast in onze dagen, nu er meer van regten dan van pligten gesproken wordt, en de leer van de belanglooze deugdsbetrachting zoo vaak voor die van het eigenbelang wordt vergeten. Jules simon, een uitstekend leerling van de eclectische school der nieuwe Fransche wijsbegeerte, die door royer collard en cousin gesticht werd, heeft zijn onderwerp niet met zoo veel wetenschappelijke gestrengheid behandeld als kant zulks deed in zijne Kritik der Praktischen Vernunft, maar er den toon eener bevallige, doch tevens krachtige welsprekendheid aan gegeven, die zijn werk tot eene aangename zoo wel als hoogst nuttige lectuur maakt. De behandeling er van is eenigzins gelijk te stellen met de Ethica van aristoteles, en het boek van cicero over de Pligten, die zij voor hunne zonen nicomachus en marcus schreven; zij is onderhoudend, hoewel zij kernig blijft, en de waarde van het onderwerp immer in het oog houdt. Volgens jules simon zelf, is zijn boek voor verlichte menschen geschikt, die zich door de wijsbegeerte voelen aangetrokken, zonder er hunne studie van gemaakt te hebben. Hij beklaagt zich te regt, dat de wijsbegeerte thans niet zeer populair is; dat de weêrgalooze opgang van het onderwijs van cousin, en de edele lessen van jouffroy bijna geheel vergeten zijn. Maar, merkt hij vervolgens aan, de onderwerpen, die zij behandelen, blijven altijd hun gewigt behouden. Is de wereld eeuwig? En zoo zij dit niet is, wat is dan God? Bemoeit God zich met gebeurtenissen der wereld? Is er eene Voorzienigheid, of een onveranderlijk noodlot? Zijn wij vrij, of hangen wij van dit noodlot af? Is de wet van den pligt eene begoocheling of eene
waarheid; eene uitvinding der menschen, of de uitdrukkingzelve van Gods wil? Wat is de ziel? Is zij onsterfelijk? En wat is de dood, waarnaar wij allen onherroepelijk henengetrokken worden? Dit zijn vraagstukken welke de wijsbegeerte bezig houden, en die eenmaal zich aan iederen mensch opdringen. Noch ligtzinnigheid, noch twijfelzucht baten hier; er komen in ieders leven omstandigheden voor, waarin zich twee stemmen doen hooren: die van het eigenbelang, en die van den pligt, welke eischt dat wij voor hem ons-zelven en ons belang opofferen.

{==185==} {>>pagina-aanduiding<<}

Niemand, zegt verder jules simon, zon zich voor den pligt opofferen, zoo deze eene menschelijke instelling ware; en als hij hier van pligt spreekt, en zijnen oorsprong, aard en regel nagaat, dan meent hij, en te regt, de geheele wijsbegeerte te omvatten. Hij draagt, eindelijk, zijn boek op aan de oude eeuwige zaak der waarheid en der wetenschap, waarvoor hij in zijn zeventien-jarig onderwijs heeft gestreden, en tevens aan zijne vroegere toehoorders die zijne lessen bijwoonden. Wij wenschen hem nu nog vele lezers, zoo wel bij ons als in Frankrijk, toe.
Het werk van jules simon is in vier Afdeelingen gesplitst. De eerste behandelt het gewigtige vraagstuk der zedelijke Vrijheid. Vooreerst wordt hier in het eerste Hoofdstuk het bestaan dezer vrijheid betoogd, en de aard er van aangewezen. In het tweede en derde wordt een onderzoek ingesteld over de voornaamste tegenwerpingen die tegen het aanwezen dier vrijheid in het midden zijn gebragt, en, eindelijk, de kracht en de invloed der gewoonte in het zedelijke aangetoond.
De tweede Afdeeling handelt over den oorsprong en de klassificatie der hartstogten, en in het bijzonder over de eigenliefde; tegen deze worden de menschenliefde en de liefde tot God overgesteld. Deze Afdeeling wordt met eene beschouwing van den toestand eener door de hartstogten overheerschte ziel besloten.
De derde Afdeeling is eene diep doordachte verhandeling over het zedelijk Denkbeeld der regtvaardigheid, dat daarin omschreven, in zijnen aard bepaald, en juist en krachtig geformuleerd wordt.
Eindelijk komt men in de vierde Afdeeling tot de toepassing van de zedelijke grondstellingen, en de betrekking van den mensch tot God. De Daad wordt hier in verhouding tot den mensch, zijne natuurgenooten en het Opperwezen beschouwd: de verdeeling der pligten en het eigenlijke voorwerp van de uitspraken van het geweten aangetoond, en verder over de verpligting gehandeld om het regt in zich-zelven en in anderen te eerbiedigen. In de laatste twee Hoofdstukken wordt de Pligt in verband met God en de onsterfelijkheid gebragt, en het regt van God op zijne schepselen, en de pligten welke daaruit voor den mensch voortvloeijen, benevens het gelukkige leven, of 's menschen bestemming na den dood, behandeld.

{==186==} {>>pagina-aanduiding<<}

Sedert de welsprekende Inleiding van benjamin constant, vóór zijn werk: De la Religion, is er in Frankrijk geen zoo krachtig betoog voor de belanglooze deugdsbetrachting en voor de Godsdienstige zedeleer uitgekomen, noch heeft zich eene zoo zegevierende bestrijding van het egoïsmus, de onverschilligheid in geloofszaken, en ook tegen het bijgeloof, de dweeperij en de huichelarij, voorgedaan. De Schrijver is een warm voorstander van het Christendom, hoewel onder den vorm van het Catholicismus, maar dat geheel verwijderd is van den slaafschen monnikengeest, dien het Jezuïtismus er heeft aangesmeed. Ieder verlicht Protestant kan zich met den geest zijner Godsdienstige grondstellingen vereenigen, even als met hetgeen hij aan het slot zijns werks over den dood zegt: ‘Lijdt en sterft dan onze ziel? Neen, maar de uitwendige mensch, het ligchaam. Ons eigenlijk leven is bij God. Er is geene wezenlijke zelfstandige gedachte, dan de gedachte aan den Eeuwige, er is geene werkelijke daad, dan de vervulling van den pligt. De pligt is alleen waar, het kwaad is logen. Mensch, waarover klaagt gij? Over de worsteling? Het is de voorwaarde der overwinning. Over eene onregtvaardigheid? Wat beteekent dit voor een onsterfelijk wezen? Over den dood? Hij is de bevrijding!’
Zoo wel bij ons als in Frankrijk kan dit voortreffelijk geschrift eenen heilzamen invloed hebben. Het bevat een waar tegengif voor die verkeerde en overdrevene strekking, welke men in de handelingen, de wetenschappen en de Godsdienstige gevoelens waarneemt; men ziet te gelijk de ongevoelige eigenbaat, het koude materialismus, en eene de Godsdienst onteerende femelarij, bij velen heerschen, terwijl het echt Zedelijk en Godsdienstig beginsel bij hen schijnt uitgedoofd te zijn. Hier zouden zij den waren weg aangewezen zien om tot hunne bestemming te komen. Waarom zouden zij niet naar de stem der wijsbegeerte luisteren, die zich hier met eene zoo plegtige waardigheid doet hooren? Wij wenschen dus het boek vele lezers toe. Moge onze vrees voor het tegendeel ongegrond zijn!

j.a.b.


{==187==} {>>pagina-aanduiding<<}

Handleiding tot het beoefenen van de beginselen der Sterrekunde, ten gebruike bij zeevaartkundig onderwijs en tot zelf-onderrigt. Door A.J. Labberton. Te Schoonhoven, bij S.E. van Nooten. 1855. In kl. 8vo. 218 bl. f 1-60.

Nadat de Hoogleeraar kaiser door zijn allervoortreffelijkst werk: De Sterrenhemel, aan de belangstelling in de sterrekunde eene impulsie heeft gegeven zoo als men eenige jaren te voren onmogelijk zou hebben geacht, zijn door den speculatie-geest onderscheidene handleidingen tot het beoefenen der beginselen van deze schoone wetenschap in het licht gezonden. De meeste daarvan hebben het gebrek van oppervlakkigheid, gepaard met dat van achterlijkheid. Het eerste hangt voorzeker af van het standpunt waarop de Schrijver zich zijne lezers voorstelt, en van deze zijde moet worden erkend dat het in dit boekje gegeven onderrigt zoo veel bevat als voor zeelieden kan gezegd worden noodig, maar ook, behoudens verdere praktische kundigheden, voldoende te wezen. Doch op de tegenwoordige hoogte der wetenschap is het niet. De Schrijver zegt dat ‘voor een groot deel een Duitsch werkje, dat een tweeden druk mogt beleven, zijn gids is geweest’. Het zal dus zoo wat op eene vertaling nederkomen, en die ‘tweede druk’ is welligt zonder verandering van den eersten in de wereld gezonden. Althans onderscheidene getallen met betrekking tot het zonnestelsel zijn in overeenstemming met vroegere opgaven, nu als onjuist bekend, en het dooreenhaspelen van oud en nieuw blijkt ook aan de vermelding der kleine planeten. Op de eene plaats gaan de opgaven slechts tot Astraea, op de andere zijn de in 1854 ontdekte mede opgenomen. De ‘beginselen der sterrekunde’ maken eene - verreweg de grootste (bl. 14-196) - afdeeling uit, waarop nog volgen: een zeer oppervlakkig overzigt van de natuurkundige aardrijkskunde - een dito van de meteorologie - en een dito van de sterrekundige werktuigen, voornamelijk die bij de zeevaart in gebruik zijn. Hoe hier de Schrijver op de hoogte van zijn tijd en van zijn doel is, blijke alleen daaruit, dat genoemd worden: de teleskoop, het muur-quadrant (!) en het sextant en octant.
Dit alles is een modèl van onbeduidende oppervlakkigheid.

{==188==} {>>pagina-aanduiding<<}

Wat het sterrekundige aangaat, zullen wij slechts enkele opmerkingen mededeelen. Zij waren met vele te vermeerderen.
Bl. 121. ‘Van de vier kleine planeten’ - t.w. de sedert het begin dezer eeuw bekende - ‘is Vesta de kleinste. De middellijn is 74,58 mijlen’. Dit is intusschen eene bepaling die, jaren geleden, eigenlijk op goed geluk af, door schröter is gegeven; maar de wetenschap, die toch thans zoo veel hooger staat, durft geene meting van de kleine planeten opgeven, die eenigzins gezag zou hebben.
Bl. 122. ‘Volgens Prof. encke schijnt Astraea tot de kleine planeten (asteroïden) te behooren, en gelijkt zij, wat de middelbare beweging betreft, die dagelijks 850″,47 bedraagt, het meest naar Juno’. Dit schijnt wel geschreven te zijn in 't laatst van 1845, gedurende de weinige dagen dat encke nog onzeker was aangaande het door hencke ontdekte hemellicht. Maar hoe durft men zulke in 1855 onbegrijpelijke dwaasheid nu te laten drukken? Encke's spreken: ‘het schijnt’, kon maar zeer kort duren, en heeft ook maar kort geduurd, want had hencke de planeet het eerst gezien den 8sten December 1845 (niet 1854, gelijk - zeker door eene drukfont - in de tabel, bl. 133, staat), reeds drie weken daarna had encke haar waargenomen en berekend.
Bl. 134. ‘Eenige dezer (op de planeten en wachters betrekkelijke) grootheden, bijv. de helling der banen, zijn aan eene jaarlijksche verandering onderworpen; andere, zoo als de excentriciteit, ondergaan eerst in 100 jaren eene merkbare verandering. De laatste veranderingen noemt men eeuwveranderingen’. Blijkbaar kent de Schrijver het onderscheid niet tusschen de dadelijke en seculaire storingen. De laatste heeten, ja, eeuwveranderingen, omdat zij eerst na langen tijd (daarom juist geen 100 jaren) merkbaar worden. Maar er zijn hoofdzakelijk twee soorten van perturbatiën: 1) die eene planeet in hare plaats ondergaat; deze wisselen ieder oogenblik af, omdat de locale betrekking eener planeet ten aanzien van de overige ligchamen des zonnestelsels gedurig verandert; 2) die de baan der planeet zelve ondergaat. Deze worden eerst na langen tijd merkbaar en heeten daarom seculaire. Dat was den Schrijver kennelijk niet bekend.

{==189==} {>>pagina-aanduiding<<}

Bl. 159. ‘Haar licht (van α Centauri) komt eerst in 3 jaren tot ons. Sirius zal wel niet veel verder verwijderd zijn.
“De afstand der ster Wega in de Lier wordt geschat op 590,000 zon-afstanden [tot de aarde, wel te verstaan], dus op 12 billioen mijlen” (derhalve een afstand, die door het licht in 9 jaren wordt doorloopen). Intusschen strijdt het omtrent Sirius gezegde tegen alle waarneming. Omdat Sirius oogenschijnlijk de meest lichtgevende van alle hier te lande zigtbare vaste sterren is, meent men doorgaans, dat zij ons wel eene der naaste moet wezen. Maar de sterrekundigen zijn niet gewoon, op dat heldere af te gaan; zij zoeken de parallaxis het eerst bij die sterren welke de sterkste eigene beweging hebben, en daaronder behoort Sirius niet, gelijk men dan ook, zoo ver wij weten, aan deze ster nog geen spoor van parallaxis heeft kunnen ontdekken. In geen geval is er eenige grond voor de bewering, dat Sirius “niet veel verder van ons af zou zijn dan α Centauri”; zoodat die woorden geheel en al uit de lucht zijn gegrepen, en eene bijdrage tot de onbekookte dwaasheden die men in zulke populaire boeken vaak over deze ster opdischt. Dat was goed in den tijd van den ouderen herschel, toen men nog niets van parallaxis van eenige vaste ster wist, en deze groote man, allen maatstaf missende, en uit de helderheid van α Can. maj. afleidende: die zal ons wel de naaste zijn - den afstand der vaste sterren bij “Sirius-afstanden” begrootte; maar thans moest men Sirius laten staan.
Bl. 160. Vele vaste sterren staan niet stil, maar vertoonen eene voortgaande beweging, die omstreeks 500 mijlen in iedere minuut bedraagt’. Dit verraadt eene zoo diepe onkunde, dat er geene noot op zulken tekst mogelijk is. ‘Stilstaan’ doet zeker wel niet ééne ster, en aan iedere het afleggen van 500 mijlen in de minuut toe te kennen, is eene stoutheid, die...Zeker is de snelheid van alle sterren wel niet dezelfde, en indien wij zoo veel wisten als de Schrijver hier opdischt, zou de sterrekunde eene gansche hervorming kunnen ondergaan!
Bl. 169. ‘De Melkweg, die een mat licht van zich geeft en zich over den geheelen hemel uitstrekt.’ Met uw verlof: over den geheelen hemel? Meent men misschien: een gordel, die rondom den zigtbaren sterrenhemel loopt?

{==190==} {>>pagina-aanduiding<<}

Bl. 175. ‘De komeet van olbers verwijdert zich van de zon tot op 710 mijlen.’ Hier is het woord ‘millioenen’ uitgevallen.
Bl. 177. ‘De komeet van 1770 beschreef vóór haren doorgang door den wachter van Jupiter eene geheel andere ellips.’ De Schrijver zal meenen: ‘doorgang door het stelsel, of de banen, der wachters van Jupiter’.
Bl. 193. ‘Het voorjaarsnachteveningpunt bevindt zich nu in het sterrebeeld van den Ram’, enz. Toch niet: in het sterrebeeld van de Visschen, maar in het teeken van den Ram.
Doch genoeg. Het is jammer dat in een boekje 't welk zoo veel bruikbaars bevat, zoo veel verkeerds, ja, zoo veel bespottelijks, gevonden wordt.





Kalender voor de XIXde Eeuw, door J. van Dam, Th.Z., Ambtenaar bij de Strafgevangenis te Woerden. Nagezien door C.H.D. Buys Ballot, Hoogleeraar in de Starrekunde te Utrecht. Te Utrecht, bij J.H. Siddré. 1855. In plano.

Vroeger waren zulke eeuw- en eeuwigdurende Kalenders zeer in trek; maar vooreerst zijn zij, hoe zorgvuldig ook opgeplakt en gereed gemaakt, altijd in het gebruik lastig, wegens de menigvuldige schuifstukken of strooken, die van tijd tot tijd moeten verplaatst worden; en bovendien ontbreekt het er altijd aan die naauwkeurigheid, op welke men zich tegenwoordig ook in de Almanakken voor het dagelijksche leven toelegt. Eigenlijk zijn die voortdurende Kalenders weinig meer dan aardigheden; vooral om het een of ander te zien voor eenig jaar, staand of verleden, waarvoor men nog geen Almanak, of dien welken men er van bezit, niet bij de hand heeft. - Aan den voor ons liggenden echter komt de lof toe van vrij eenvoudig ingerigt, goed bewerkt, en netjes uitgevoerd te zijn.

Emancipatie der Slaven. Bijdrage tot eene nadere beschouwing van den tegenwoordigen toestand der Kolonie Suriname.

{==191==} {>>pagina-aanduiding<<}
Voor rekening van den Schrijver. Te Groningen, bij J. Oomkens. J.zoon. 1855. In gr. 8vo. 36 bl. f :-40.

In den aanhef zegt de Schrijver: ‘De belangstelling in de Emancipatie der slaven in de Nederlandsche Overzeesche Bezittingen neemt nog steeds toe, ofschoon men dit, in aanmerking nemende de belangrijkheid der zaak, nog gering zoude kunnen noemen. - De stemmen dienaangaande in de Tweede Kamer gehoord, hebben ook weerklank buiten die vergadering gevonden; veel heeft daartoe medegewerkt het uitmuntende werk van Dr. w.r. van hoëvell, Slaven en Vrijen, waarvan nu eene tweede en voor minder prijs te bekomen uitgaaf bestaat; ook het Maand-blad, uitgegeven van wege de Nederlandsche Maatschappij ter bevordering van de Afschaffing der Slavernij, waarvan nu drie Nommers het licht zien, alsmede eenige brochures: De Slavernij in Suriname, door den Heer wolbers, en andere, werken gunstig mede, en vooral ook de geschriften van hen die de slavernij willen verdedigen en handhaven; want zij mogen eenige bijzaken kunnen bestrijden, de hoofdzaken en de bestaande feiten kunnen zij niet loochenen.’
Men kan hieruit reeds zien dat de stijl en de betoogtrant wel wat te wenschen laten, en dat het geschriftjen ook niet meer is dan eene Bijdrage. Er worden eenige adressen aan den Koning en aan de Tweede Kamer, betreffende de émancipatie, in medegedeeld, om tot navolging van het voorbeeld hunner onderteekenaren op te wekken. Dit schijnt het hoofddoel der bijdrage te wezen, en tot naderen aandrang wijst zij niet alleen op de ‘Slaven en Vrijen’, en eenige brochures, maar inzonderheid op de wederlegging alhier te vinden van b.e.c. belmonte, Neêrlands West-Indië, enz. De S. bepaalt zich echter niet tot de émancipatie alleen, maar neemt Suriname, ook in eene ruimere beteekenis, tot het voorwerp zijner beschouwing. Daartoe dient een brief, welke op bl. 22 aanvangt, en, zoo als het daar heet, den 7den Maart 1855 aan den Schrijver uit Paramaribo is toegezonden. Op bl. 27 laat de Schrijver van dien brief zich uit over, zoo hij zegt, ‘groote knoeijerijen’ die in de Kolonie in het finantie-wezen plaats hebben. Zoo deelt eene brochure, zonder naam van den Schrij-
{==192==} {>>pagina-aanduiding<<}
ver, een brief mede zonder onderteekening, waarin twee Gouverneurs verdacht worden gemaakt, als waren hunne officiële beweringen onwaar, en zij aan ‘groote knoeijerijen’ niet vreemd!!! - Ook koloniale ambtenaren, van bl. 27-30 genoemd, worden aan de kaak gesteld, zoodat men in twijfel geraakt over de beweegredenen waaraan het uitgeven dezer Bijdrage is toe te schrijven. Evenwel wordt de Gouverneur von schmidt auf altenstadt, op bl. 6 geroemd, en van eene verordening door hem uitgevaardigd, gezegd, dat ze hem ‘tot duurzame eer verstrekt’. - Hiermede oordeelen wij genoeg te hebben gezegd om deze brochure in haren inhoud te doen kennen.

Vondelingen. Eene Offergave voor denkende en gevoelige Lezers en Lezeressen; door K.F. van Setten, Predikant op het Eiland Marken. Te 's Hertogenbosch, bij Gebroeders Muller. In kl. 8vo. 134 bl. f :-80.

Onder den wèl gekozen naam van ‘Vondelingen’ biedt de Eerw. van setten ons eene verzameling aan van gedachten en beelden, uit onderscheidene Schrijvers ontleend, maar allen tot het gebied van Godsdienst en Zedelijkheid behoorende. Onvoorwaardelijk prijzen we dit boekjen aan, dat den smaak en 't oordeel zijns Verzamelaars eere aandoet; ook dáárom wijl het nergens met een gezond Christendom in weêrspraak is. Het vinde door zijn geringen prijs en rijken inhoud den weg naar menige huiskamer, en worde dáár in menig ledig oogenblik opgeslagen. Tot eene proeve strekke dit even waarachtig als waarschuwend woord (bl. 41): ‘Onschuld is het feestkleed der ziel, en het gaat hiermede als met elk feestkleed, waardoor men het ligchaam versiert. Zoo lang het schoon en helder is, ontziet men het zorgvuldig; maar komt er een vlekje op, dan bedroeft men zich en het wordt op zoo hoogen prijs niet meer gesteld. Onverschilliger is men voor een tweede vlek; een derde en vierde wordt niet meer bespeurd, en het feestkleed gaat allengs verloren.’
Van setten geeft in 't Voorberigt hoop op méér van dezen aard. Wij moedigen hem daartoe aan. Alleen geven wij hem

{==193==} {>>pagina-aanduiding<<}
zeer in bedenking, of hij in eene tweede verzameling niet wèl zal doen, het proza met de schoone en diepe gedachten van zóó menig Dichter af te wisselen en te verlevendigen. Onder de nieuweren zie hij, b.v., de puntdichten van staring eens in. - Zijne taal is over 't geheel zeer zuiver; maar de ‘hetzelve’ 's, die, bl. 50, tweemaal in éénen volzin voorkomen, moet hij zich afwennen; terwijl hij ook niet vergete dat het tweevoudige beide de meervoudige n niet gedoogt, en dat eene s in zelfzucht overcompleet is. - Druk en papier zijn goed.
v.p.




Margaretha Blaarer, en eenige andere bladen uit het Schetsboek van Elizabeth Johanna Hasebroek. Te Amsterdam, bij W.H. Kirberger. 1855. In post form., in gestemp. band. 210 bl. f 1-90.

Met hooge eer staat de Schrijfster van ‘Te laat’ bij ons publiek aangeteekend. Of evenwel ieder met hetzelfde genoegen hare schriften leest, zouden wij niet durven beweren. Men moet met haar in meerdere of mindere mate sympathiseren, om smaak te vinden in de geestvruchten die zij aankweekt. Zij zijn niet opgewassen in den bloemhof eener dartele verbeelding, of in de trekkassen der kunst, maar komen voort uit een gemoed vol gevoel en heiligen en zwaarmoedigen ernst. De S. denkt na, en gevoelt diep, waar de meeste lezers over de oppervlakte zachtelijk, soms gedachteloos henenglijden. Zij beschouwt alles met een blik die alom Gods tegenwoordigheid opmerkt. Haar weemoedige grondtoon is die van eene vrouw welke uit den kelk der levensbeproeving gedronken heeft. Wie dit niet beseft, kan haar voor eene beminnelijke, misschien wel voor eene ziekelijke dweepster houden; doch wie haar begrijpt, krijgt hare geschriften lief, en verkwikt er zich mede.
Ook deze bloemlezing zal eene tweezijdige beoordeeling niet ontgaan. Ref. heeft het werkje met genoegen herlezen; immers de meeste stukjes zijn reeds vroeger elders geplaatst geweest. Wij kennen de geëerde Schrijfster niet persoonlijk; maar zoo veel meenen wij uit haar werk te kunnen opma-
{==194==} {>>pagina-aanduiding<<}
ken, dat zij daarin ook een beeld geeft van haar inwendig gemoedsleven. Haar uittreksel van een dagboek, het laatste stukje, is geen gedeelte van een zoogenaamd dagboek van goede werken; maar bevat geestvolle opmerkingen, beschouwingen, en levenservaringen. ‘Margaretha blaarer’ verplaatst in de dagen der Kerkhervorming. Een ‘Wachtdag’ voert terug naar de donkere dagen der eerste Christelijke gemeente. ‘Een zaturdag-avond op het land’ is een lief tooneel uit het werkelijk leven. In ‘De t'huiskomst der vlugtelinge’ wordt de terugkeer van eene diep gevallen, maar berouwvolle zondaresse roerend afgemaald. ‘Arm en Rijk’ zal men met genoegen lezen. ‘Werpt uw brood in het water, want gij zult het vinden na vele dagen’, wordt in een treffend verhaal toegepast. ‘Hugo m'nail’ is een tafereel uit de dagen der Hervorming in Schotland. De ‘Tooneelen uit het leven van een Christen strijder’ bevatten een schoonen trek uit het leven van een onvergetelijken man, zijner waardig geschetst.
Wij twijfelen niet, of allen die een open oog en hart hebben voor hetgeen schoon en goed is, zullen deze verspreide verhaaltjes, in éénen bundel zamengevoegd, met genoegen ontvangen, en ook lezen met vrucht.




Lady Lee's Weduwstaat. Een Roman door Edward Bruce Hamley, Kapitein der Engelsche Artillerie. Uit het Engelsch vertaald door M.P. Lindo. Twee Deelen. Te Arnhem, bij D.A. Thieme. 1855. In gr. 8vo. 633 bl. f 6-50.

Men zal de Engelschen niet ligt overtreffen in het schilderen van huiselijke karakters, in het verzinnen en schetsen van toestanden en tooneelen uit het leven. Wij kunnen al de namen niet noemen dergenen die ons reeds de geschiedenissen verhaalden van gemoedslevens in beproefde huisgezinnen. Zoekt gij naar eene wèl gelukte teekening van het volksleven in den deftigen en minderen stand, neem dan iets van dickens of david copperfield in handen. Wilt gij eene voorstelling van het leven en streven in den boezem der aristokratie, lees bulwer's: ‘Mijn Roman’. Hamley beoefent weder eene andere schilderkunst. Hij teekent ons met de pen eens volleerden

{==195==} {>>pagina-aanduiding<<}
meesters menschen die de wereld dienen in den vorm van het eigen ik. Men wordt dadelijk ingeleid in de gezelschapszaal van Lady lee, eene beminnelijke, goedhartige weduwe, met veel poëzij in hoofd en hart. Zij had nog zeer jong een echtgenoot verloren, die als man beneden nul stond; maar hij was een baronet, en zij was de dochter van een predikant in verachterde omstandigheden. Dit verklaart hoe een meisje gloeijende van fantastische droomen en poëzij met een uiterst prozaïsch man kon verbonden worden. Zij is in gezelschap met twee lieve meisjes, ‘speelziek’ - zegt de kamenier van Mevrouw - ‘als jonge katjes’, die den spot drijven met de muts der weduwe en den weduwstaat. Lady lee staat onder den invloed van eenen oom, den kolonel bagot lee, die haren zwakken echtgenoot op zijn sterfbed heeft weten over te halen, om in zijn testament te bepalen: dat zijne gade, in geval zij weder een huwelijk sluit zonder zijne goedkeuring, het grootst gedeelte van zijn vermogen aan hem zal moeten afstaan, benevens de voogdij over haar eenigst zoontje julius. Die oude zondaar, vijftig jaren oud, was losbandig en verkwistend. Hij leefde slechts bij wedrennen, speeltafels, en voor de flesch, tot dat hij afgewerkt en bedwelmd zijne slaapkamer zocht. Hij zag niet op tegen een gemeene streek, maar was bang voor de openbare meening. Zijne grondstelling was: doe wat gij wilt, maar voorkom elk schandaal, dat u uit de fatsoenlijke wereld zou kunnen verbannen. Ook daarboven wist zich zijn vriend seager te verheffen, omdat hij in slimheid en geslepenheid nog kolonel lee overtrof. Beide zijn meestal uitgeput van geld, doch weten steeds op eene aardige manier het te-kort te dekken. Seager biedt zijne hulp aan als een trouwe bondgenoot, om van het voordeel dat bagot op
zijne nicht bezit, de meest mogelijke partij te trekken. De laatste plukt een landjonker, die nergens dan bij de flesch (waar meest al de helden van dezen roman wonder op verzot zijn) te huis is, door hem de weduwe als zijne bruid voor te spiegelen. Seager ligt een officier, sloperton, voor duizend pond op, wien de kolonel een schriftelijk bewijs van goedkeuring tot het huwelijk met de weduwe geeft. Te Dottington is een corps dragonders in garnizoen; vier hunner officieren worden door bagot bij de weduwe ingeleid, en er ontstaan daaruit

{==196==} {>>pagina-aanduiding<<}
verbindtenissen, die over het lot van de Jufvrouwen ovelia payne, de dochter van een Londensch bankier, en rosa young, de zuster van een predikant te Lanscote, beslissen. Maar sloperton ontdekt niet alleen dat hij misleid, maar ook opgeligt is. Nu wordt de kleine julius ontvoerd, en de moeder in den waan gebragt, dat het kind verdronken is...maar de lezer zie zelf nu verder 't verhaal, en dit zal weinig inspanning kosten; want de Schrijver vertelt zoo gemakkelijk, en met zoo veel geest en luim, dat men eer men 't vermoedt of wenscht, aan 't einde is, en de vertaling is zóó, dat men vergeet eene vertaling in handen te hebben.
De lezer ziet uit het vorenstaande dat hij op Engelschen grond is, en in eene wereld vol zinnenweelde, waaraan vrij wat schurkerij wordt dienstbaar gemaakt. Of dit fatsoenlijk Engelsch is, laten wij daar; maar wij achten het voor jammer, dat hamley ons zoo dikwijls in gezelschappen brengt waar de grog de bezielende geest is, die bagot eerst een delirium tremens en later den dood berokkent. Zelfs vrouwen laat hij de binnenkamer met rum-ademen verpesten. Wij ontveinzen niet dat het ons somtijds deed walgen; wat moeten dan onze Hollandsche dames er bij gevoelen? Doch hamley is een meester in 't schilderen van de karakters. Daar is nieuwheid en frischheid in, en er is niet een enkel dat zich ongelijk wordt, of waarvan men zeggen kan dat het overdreven, of niet in 't leven te huis is. Hij regtvaardigt ze tevens met wijsgeerige opmerkingen, die echter meer toevallig, dan opzettelijk zijn. Maar niemand verwachte dat hij door een verhaal als dit tot zedelijke verbetering zal worden uitgelokt. Godsdienstige zin heerscht er niet. Zelfs de predikant young, een groot liefhebber van bloemen en boeken, is half en half een karikatuur, die bijkans medelijden opwekt. En waar over de Godsdienst gesproken wordt, staat zij niet in een voordeelig licht. De Schrijver erkent zelf: dat hij geene zedeles heeft mede te deelen, en dat spijt hem ook, zegt hij, volstrekt niet. Men zal zich onder het lezen vermaken; maar die wat hoogers en edelers verlangt, moet andere werken lezen, die in overvloed voorhanden zijn.


{==197==} {>>pagina-aanduiding<<}

Maria en Martha. Lectuur voor Christen-Vrouwen en Moeders. Nieuwe Serie. Eerste Deel. Te Schoonhoven, bij S.E. van Nooten. 1855. In gr. 8vo. 384 bl. f 2-50.

Wij hebben meermalen, vooral in de eerste jaren van zijn bestaan, dit Godsdienstig Maandschrift voor Vrouwen, met nadruk aanbevolen. Nu er eene ‘nieuwe Serie’ van is geopend, herhalen wij zulks. De ‘Maria en Martha’ is genoeg bekend; de smaakvolle afwisseling van vertoogen, verhalen en gedichten maakt het ook, als 't tot één bundel verzameld wordt, een hoogst nuttig en onderhoudend boekdeel. Wij twijfelen daarom niet, of zij, die misschien vroeger van het aanschaffen werden teruggehouden door de gedachte, dat zij een incompleet werk zouden krijgen, zullen nu, bij het openen der nieuwe volgreeks, voor vrouw of dochter de bibliotheek er mede vermeerderen en, inderdaad, verrijken.

Het Metselaars-Huisgezin, of Handwijzer op den Levensweg, ter bevordering der huiselijke opvoeding en ter wering van sterken drank. Te Wildervank, bij T. van Halteren. 1855. In kl. form. II en 138 bl. f :-40.

Wij bevelen dit leerzaam boekje niet enkel ter lezing aan, maar wenschen ieder uit te lokken om 't in den minderen stand, waar het eigenlijk te huis behoort, zoo veel mogelijk te verspreiden. De geëerbiedigde Koning en Prins frederik zijn daarin voorgegaan; althans deze Hooge personen hebben voor een aantal exemplaren ingeteekend. Welligt komt dit boekjen in handen van menschen die op den weg zijn om zich aan overmatig gebruik van sterken drank te verslaven, of van beklagenswaardige huismoeders wier mannen er door beheerscht worden. Het verhaal van den ons onbekenden Schrijver is uitermate geschikt om hen die nog wankelen, voor vallen te behoeden. Het wijst vrouwen doelmatig aan, hoe zij zich tegenover hunne ongelukkige mannen hebben te

{==198==} {>>pagina-aanduiding<<}
gedragen. Het bevat bovendien een aantal nuttige wenken en gepaste raadgevingen omtrent de opvoeding, die óverwaardig zijn behartigd te worden. Het verhaal is in den echten volkstoon geschreven. Niemand zal den Schrijver van overdrijving betichten: zoo als de arme metselaarsvrouw hare kinderen opvoedt, kan ieder het doen, als hij maar wil. Een Godsdienstige, heiligende geest bezielt dit kleine geschrift. Het behoort in elke volks-bibliotheek geplaatst te worden. Zegen verdient elke poging om den mensch in den mensch te verbeteren.




Angelus Merula, de Hervormer en Martelaar des geloofs. 1530-1557. Door W. Moll, Hoogleeraar te Amsterdam. Tweede druk. (Goedkoope Uitgave.) Te Amsterdam, bij G. Portielje en Zoon. 1855. In post form. 144 bl. f 1-10; bij getallen van 6 ex. f 1-:, van 12 ex. f :-95.

Wij hebben, drie jaren geleden, deze uitmuntende biographie aangekondigd, en ons gevoelen er over uitgesproken. Het zou noodeloos zijn dat nu te herhalen. Wij verbergen onze blijdschap niet, dat de Uitgever, voldoende aan den wensch des waardigen Schrijvers, eene goedkoope uitgave van dit werk bezorgd heeft, die echter alleen ontdaan is van 't geen enkel voor mannen van wetenschap gewigt kan hebben. Wie daar prijs op stelt, kan zich de eerste uitgave, die nog niet uitverkocht is, aanschaffen. Deze goedkoopere zal angelus merula, wiens vuurproef van geloof voor het titelblad staat afgebeeld, nader tot het volk brengen. Wij bevelen dit werk als volksboek ieder dringend aan; want het volk mag en moet weten wat onze vaderen voor de waarheid des Evangelics en voor hare belijdenis, waarbij het woord ‘lijden’ eene sterke beteekenis had, hebben opgeofferd, en wat hare bestrijders, die menschenwerk als Gods Openbaring vereerden, zich veroorloofden, om het licht op den kandelaar te dempen.

De Israëliet onzer dagen. Naar het Fransch. Door H.H.M.

{==199==} {>>pagina-aanduiding<<}
Horst, Predikant te Angerlo. Te Doesborgh, bij J.V. Schattenkerk. 1855. In kl. 8vo. f :-60.

Wie den Jood en de Joodsche gebruiken en levenswijze, waarvan doorgaans slechts enkele verwarde berigten tot ons komen, meer naauwkeurig wil leeren kennen, neme dit boekje ter hand. Het bevat daarvan eene vrij uitvoerige en volledige opgave, en voorziet eenigermate in eene bestaande behoefte. Belangrijk is het, dat merkwaardig volk in zijnen tegenwoordigen toestand gade te slaan. Men ziet er uit, door welke middelen het zijn zelfstandig aanwezen onderhoudt, hoe veel het den hedendaagschen Israëliet kosten moet, om tot het Christendom over te gaan, en wat al hinderpalen zijne verlichting door het Evangelie, in den weg staan. De Heer horst heeft met de bezorging dezer vertaling een goed werk verrigt. Zij is ontleend aan de Revue Britannique, van 1851, die dit opstel had overgenomen uit het oorspronkelijk Engelsche chamber's Papers for the people. Wij voor ons zouden aan eene regtstreeksche vertaling uit het Engelsch de voorkeur hebben gegeven, maar erkennen toch gaarne dat het Nederduitsch zich vloeijend genoeg lezen laat. De enkele aanmerkingen die wij in het midden kunnen brengen, houden wij terug. Wil men er ééne? Op bl. 1 staat, in den eersten regel, te lezen, dat het Joodsche volk altijd de levendige (lees: levende) overlevering is geweest van eene meer zuivere zedeleer dan, enz. Wij wenschen dit boekjen in veler handen, ook omdat het ten voordeele van het huisgezin eener weduwe is uitgegeven; en vestigen er vooral de aandacht dergenen op, die zich aan de bekeering van Israël in onze dagen laten gelegen liggen.

De Zeven Wonderen der Wereld. Te Amsterdam, bij W.H. Kirberger. 1855. In 12mo. 366 bl. f 1-60.

‘Het hoofddoel des Schrijvers van dit werkjen is, om in verhalenden vorm van de zeven zoogenoemde wonderen der Oudheid den lezer die bijzonderheden aan te bieden, welke hij uit geloofwaardige Schrijvers van het tijdperk waarin ze bestonden, of van een eenigzins lateren tijd, heeft kunnen bijeen-
{==200==} {>>pagina-aanduiding<<}
verzamelen; - die getuigenissen vervolgens te toetsen aan, en te bevestigen door de berigten van hedendaagsche reizigers, om er eindelijk eenige inlichtingen bij te voegen aangaande de openbare plegtigheden, die er mede in betrekking stonden.’ Bovendien vindt men hier nog opmerkingen over tempels, architectuur en mythologie; mededeelingen omtrent andere bouwgewrochten van ouden en lateren tijd, b.v.: bij de piramiden van Egypte, over de terrasvormige piramiden in Mexico; bij den Pharos van Rhodus, over andere vuurtorens. In 't kort: het is een boekje dat vele wetenswaardige bijzonderheden bevat, en zeer onderhoudend geschreven is. Ofschoon het niet is uitgedrukt, komt het ons voor, dat het werkjen uit het Engelsch vertaald, althans nagevolgd is. Doch of dit al dan niet het geval zij - het verdient alle aanbeveling; vooral voor jongelieden.

Het Lot der Armen, beschouwd in het Licht des Evangelies. Een woord en geschenk aan Behoeftigen. Door w. Te Utrecht, bij C. Bielevelt. 1855. In kl. 8vo. 62 bl. f :-20, en bij 12-tallen, ter verspreiding, f 2-10.

De ons onbekende Schrijver kent de armen, en spreekt hun toe uit een regt warmen en toch regt gezonden Christelijken geest, in een regt populairen, hartelijken, overtuigenden stijl. Hoe geleidelijk en volledig het veelomvattend onderwerp, naar mate van zijn kort bestek, door hem afgehandeld is, kan men reeds met een oogopslag uit de inhoudsopgave zien. In 't kort: dit allernuttigst geschriftjen is overwaardig, dat het, onder degenen voor wie 't bestemd is, verspreid worde. Wie daartoe een weinig gelds kan afzonderen, zal het, dunkt ons, niet zonder vrucht besteden.

v.p.


{==201==} {>>pagina-aanduiding<<}

Boekbeschouwing.




Geschiedenis der Christelijke Godsdienst en Kerk. Door Dr. A. Neander. Uit het Hoogduitsch vertaald door W.C. Mauve, Predikant te Haarlem. Vijfde Deel. Te Rotterdam, bij van der Meer en Verbruggen. 1855. In gr. form. XVIII en 329 bl. f 3-30.

Herhaalde malen reeds is in dit Tijdschrift de verdienste van dit werk in het licht gesteld. Bij het verschijnen des Eersten Deels hebben wij er een breedvoerig verslag van gegeven, om het werk algemeen bekend te doen worden. Wij kunnen niet over genoegzame ruimte beschikken, om op dezelfde wijze te blijven voortgaan; doch het is ook niet meer noodig; immers wij vertrouwen dat het doel, hetwelk wij ons hebben voorgesteld, reeds lang is bereikt geworden, en bepalen ons nu tot de vermelding van den inhoud des Vijfden Deels.
Wij treden er mede in het derde tijdvak, dat twee-honderd-vier-en-dertig jaren duurt, beginnende met het Pausschap van den Eersten gregoor, en eindigende met den dood van karel den Groote. De eerste Afdeeling bevat de betrekking der Christelijke Kerk tot de wereld. De vereeuwigde gids verplaatst den lezer onder de oude Germaansche volkstammen, die in de nalatenschap van Rome een erfschat ontvingen, welke hen rijker maakte dan hunne erflaters geweest waren, toen deze hunne banieren in drie werelddeelen plantteden. Die schat was het Christendom, en wij zien in 't verhaal, hoe 't tot de Bourgondiërs en Franken, Engelschen en Duitschers gebragt werd. Als de lezer deze voorstelling van neander oplettend nagaat, wordt hem de latere ontwikkeling der Europesche volken in de Middeleeuwen duidelijk, en hij ziet dan reeds hier de kiemen waaruit de groote gebeurtenis in de eerste helft der zestiende eeuw moest voortkomen. Met eerbied begroeten wij de mannen die hun leven aan de bewaring en bevestiging der waarheid hebben toegewijd, en het zal niemand verwonderen, dat aan bonifacius, te regt de ‘Apostel van Duitschland’ genoemd, eene ruime plaats wordt aangewezen.

{==202==} {>>pagina-aanduiding<<}

Het licht des Christendoms, in 't Oosten beneveld door de dampen der Grieksche wijsgeerige Godgeleerdheid, werd in vele gewesten geheel uitgebluscht door mohamed, en diens karakter en werk worden dan ook, doch maar als in 't voorbijgaan, aangeroerd.
De tweede Afdeeling behandelt de geschiedenis van het Kerkbestuur en de betrekking tusschen Kerk en Staat. Dat teedere vraagstuk wordt hier niet opgelost; maar men vindt aangetoond hoe het in die dagen opgevat en toegepast werd, met betrekking tot het bezetten van Kerkelijke bedieningen, Kerkelijke wetgeving, vrijstelling der Kerk van Staatslasten, de bezittingen der Kerk en hare regtsbedeeling. Neander heeft over al die punten een bevredigend licht verspreid, de sterke zoo wel als de zwakke zijde der Kerk doen uitkomen, en doen zien dat de Kerk, hoe ook door scheve opvattingen misleid, toch aan hare roeping onder barbaarsche volken beantwoordde. Misschien komt dit nergens zoo scherp uit, als bij hare tusschenkomst in de onmenschelijke strafwetgeving dier dagen, en vooral in haar temperen, en, waar zij kon, afschaffen van de slavernij. Den slavenvrienden in ons Vaderland, die medewerken om deze smet van den Christelijken naam weg te wisschen, zal de lezing aangenaam zijn van de strafrede, die johannes eleëmosynarius, in 't begin der zevende eeuw Patriarch van Alexandrië, tegen zijne medeburgers uitsprak, die hunne slaven hard behandelden:
‘God heeft ons de dienstknechten niet gegeven, opdat zij door ons zouden geslagen, maar opdat wij door hen zouden gediend worden. En misschien was zelfs dit laatste niet eens zijn doel, maar wilde hij veeleer, dat zij uit de middelen, door hem ons geschonken, hun levensonderhoud zouden vinden. Of zegt mij, wat kan de mensch er voor geven, om een wezen te koopen, dat naar Gods beeld is geschapen en zóó door God met eer wordt gekroond? Hebt gij, die zijn heer zijt, een lid meer aan uw ligchaam, of hebt gij eene andere ziel? Is uw slaaf niet in alles aan u zelven gelijk? Weet gij niet dat het groote licht der Kerk, de Apostel paulus, zegt: “Zoo velen gij in christus gedoopt zijt, hebt gij christus aangedaan”? Hier is dus dienstknecht noch vrije; want gij zijt allen te zamen in christus één. Maar zijn allen bij christus gelijk, zoo laat hen het ook onder elkander wezen. Christus immers heeft

{==203==} {>>pagina-aanduiding<<}
de gestaltenis van een dienstknecht aangenomen, om ons te leeren, dat wij tegen onze dienstknechten niet hoogmoedig mogen zijn, daar wij allen denzelfden Heer hebben, die in den hemel woont en op het nederige ziet. Wat toch is het goud, dat wij gegeven hebben, om als slaaf eenen mensch aan ons te onderwerpen, die niet minder dan wij door den Heer wordt geëerd, niet minder dan wij door het bloed des Heeren is gekocht? Om zijnentwil zijn hemel, aarde en zee geschapen, met alles wat daarin is, terwijl het Woord der waarheid zegt: dat de Engelen Hem dienen. Om zijnentwil heeft christus de voeten zijner dienaren gewasschen, om zijnentwil is Hij gekruisigd, om zijnentwil heeft Hij al 't andere geleden, en gij zoudt aldus eenen mensch mogen onteeren, wien God zoo hoog heeft gesteld, gij zoo onbarmhartig met hem mogen omgaan, als hadt gij niet dezelfde natuur met hem gemeen!’
Neander handelt vervolgens over de inwendige verrigtingen der Kerk; het klimmend aanzien der monniken; den stand en het beroep, de regten en pligten der geestelijken; en de toenemende magt en invloed van het Pausdom.
In de derde Afdeeling geeft ons de Schrijver een diep inzigt in den gang van het Christelijk leven en de werking der eerdienst. Wij leeren de wijze kennen hoe, en de middelen door welke voor het Godsdienstig onderwijs werd gezorgd; welke pogingen een karel de Groote en andere verlichte en wèlgezinde mannen daartoe aanwendden; hoe het bijgeloof zijne veroveringen voortzette, door verouderde Heidensche bestanddeelen in Christelijke vormen te verjongen, door feestgetijden en gedenkdagen der heiligen bijkans tot afgoderij op te voeren, door aan de viering van het Avondmaal, zoo wel voor dooden als levenden, eene tooverkracht toe te kennen, en door de Kerkelijke tucht te maken tot een middel om God-zelven als ware 't het regt uit de hand te nemen.
In de vierde Afdeeling wordt de opvatting en ontwikkeling der Latijnsche en Grieksche Kerk gegeven. In de eerste treedt gregoor de Groote op den voorgrond. Door hem werd de vorm der Kerkleer, welken zij in de Christelijke Romeinsche wereld aangenomen had, aan de volgende eeuwen medegedeeld, zoodat wij in hem het zeer gewigtige punt van overgang zien tusschen de oude schepping des Christendoms, in

{==204==} {>>pagina-aanduiding<<}
den vorm der Romeinsche beschaving, die ten ondergang neigde, en de nieuwe, welke onder de volken van Germaansche afkomst zich ontwikkelde. De verdiensten van vele mannen, die een onvergankelijken naam verwierven, en als lichtende sterren in den donkeren nacht flonkerden, worden naar waarde geschat. De leerstellige twist over het Adoptianismus in Spanje wordt in zijne oorsprong, aanleiding en werking beschreven.
In de Kerk van het Oosten opent zich weder als van ouds een veld van dwaasheden in de beschouwing en opvatting van het schiftend verstand. Neander geleidt ons naar de kampplaats waarop de Monophysitische twisten worden gevoerd, en waar voor ditmaal de kampioenen voor het monothelisme en duothelisme tegenover elkander staan. Van meer belang, althans meer ingrijpend in het volksleven, was de beeldenstrijd, die menig tiental jaren het Oostersch en het Westersch Keizerrijk in onrust hield, en ook in het Westen onder de zonen der Germanen werd overgebragt. Ook hier triomfeerde in 't einde het bijgeloof, dat, met den voortgang der Christelijke verbastering, tot een bestanddeel van het Christendom werd.
Het Deel wordt besloten met een Hoofdstuk over de bestrijding van het heerschende leerbegrip, door de secten die men later in 't Westen ‘ketters’ noemde. Thans wordt men vooral met eene secte bekend, wier oorsprong in 't duister ligt, wier leer niet overal en altijd even juist is opgevat en medegedeeld, en wier zeden het onregt is aangedaan dat doorgaans de minderheid van de meerderheid heeft te verwachten. Neander doet een oordeelkundig onderzoek naar den oorsprong der Paulicianen, en naar hunne lotgevallen, begrippen en zeden.
Wij kunnen eene aanmerking niet weêrhouden. In 1848 is de vertaling reeds begonnen: hare uitgave lijdt dus volstrekt niet aan overhaasting. Als dat zóó voortgaat, zal men nog een aantal jaren moeten wachten, eer de vertaling compleet is. Zoo wordt men oud eer men 't werk heeft uitgelezen. Wij verzoeken de Uitgevers wat meer spoed te maken, en den Vertaler om een goed register bij het werk te voegen. Daarmede zal 't winnen in aangenaamheid en in nut.





{==205==} {>>pagina-aanduiding<<}

Het Gemeente-leven. Aanbevolen naar 1 Petr. IV: 10, 11. Door Dr. H.N. van Teutem. Te Rotterdam, bij van der Meer en Verbruggen. 1855. In gr. 8vo. 20 bl. f :-25.

De Remonstrantsche Broederschap, vergaderd om haren onvergetelijken van der hoeven een waardigen opvolger te geven, vestigde hare eerste keuze op Dr. van teutem, die ze afwees. De tweede viel op Dr. tideman, die ze aannam. Beider besluit hebben wij toegejuicht. Niet, dat wij den Schrijver van den door ons hoog gewaardeerden ‘Laatsten Nacht des Heeren’ in 't minst zouden willen verkleinen. Maar, wat hij-zelf hier schrijft: ‘Ik achtte den nu verkozenen in de eerst noodige wetenschappen boven mij’; daarmede stemmen wij in zóó verre in - ofschoon dan ook alleen in zóó verre - dat, gelijk beider onderscheiden leeftijd van zelf medebrengt: van teutem zich meer de resultaten der nieuwere Godgeleerde wetenschap; tideman, daarentegen, zich meer de wetenschap-zelve schijnt te hebben toegeëigend. Zoo paste het zwaarwigtig Hoogleeraars-ambt voegelijker op de buitendien ook jongere schouderen des laatsten. Hooge eere intusschen den ouderen ambtgenoot, dat zijne uitgebreide en veelgeprezen kunde hem de zóó moeijelijke en schaarsche zelfkennis niet vergeten deed; en bovenal, dat zijne edelmoedige nederigheid zich niet weêrhouden kan de meerderheid zijns plaatsvervangers openlijk en onbewimpeld te huldigen!
Met de leerrede waarin dit voorkomt, verbond van teutem zich op nieuw aan zijne Rotterdamsche Gemeente. Deze moest er natuurlijk prijs op stellen, het woord des beminden Leeraars tot een blijvend aandenken in druk te ontvangen. Daardoor wordt de uitgave dan ook ten volle geregtvaardigd, ofschoon de preek zich anders bij al hare eenvoudigheid en hartelijkheid niet boven 't alledaagsche verheft.
v.p.




Twaalftal nagelaten Leerredenen van J.J.W. van Staveren, in leven Predikant bij de Hervormde Gemeente te Amsterdam. Te Haarlem, bij de Erven F. Bohn. 1853. In gr. 8vo. XVI en 314 bl. f 3-:

Eerst geruimen tijd na de uitgave werd ons dit Twaalftal

{==206==} {>>pagina-aanduiding<<}
ter beoordeeling toegezonden, en lang bleef het op onze schrijftafel liggen, eer wij besluiten konden om het in de hand te nemen. Zullen wij opregt zijn? Dan verklaren we: dat wij een weinig verlegen waren met de taak die ons was opgedragen. Valt het reeds moeijelijk om uitgegeven leerredenen naar eisch te beoordeelen, die moeijelijkheid wordt te grooter waar het nagelaten leerredenen geldt, en wel, gelijk hier het geval is, zulke die de Steller-zelf niet voor den druk bestemd had. ‘Welligt’ - schrijft 's mans broeder, die voor de uitgave zorg droeg, en haar met een Voorberigt verrijkt heeft - ‘Welligt zou hij nooit hebben gedaan wat ik thans doe’. Hierbij komt nog, dat de Amsterdamsche van staveren doorgaans voor een gansch bijzonder gehoor optrad, en door velen getrouw gevolgd werd, maar door vele anderen ook zorgvuldig vermeden, van wege den reuk van regtzinnigheid waarin hij stond. En eindelijk, waartoe onze aankondiging? Wie den ontslapen Prediker lief hadden, hebben zich, blijkens de Lijst van Inteekenaren, dezen bundel terstond bij de uitgave aangeschaft, en wie van hen dat mogten nagelaten hebben, krijgen welligt onze ‘Vaderlandsche Letteroefeningen’ niet eenmaal onder het oog, of mistrouwen hare oordeelvellingen.
Het gezegde moge tot verschooning strekken van de kortheid die wij ditmaal in acht nemen.
Er komen in deze leerredenen uitdrukkingen, voorstellingen, passages voor, waarmede wij, op een meer Evangelisch standpunt, ons niet zouden kunnen vereenigen. Onjuist is het, in ons oog, als de Brief van judas (bl. 29) gezegd wordt ongetwijfeld afkomstig te zijn van eene Apostolische hand, en het geloof, waarvan hij vs. 20 spreekt, genomen wordt in objectieven zin voor geloofsleer (bl. 34). Den xlvsten Psalm kunnen wij evenmin voor bepaald Messiaansch verklaren, gelijk hier geschiedt (bl. 56), en, ofschoon wij de Goddelijke natuur van jezus niet in de schaduw geplaatst of ontkend wenschen te zien, keuren wij het toch onbewimpeld af, wanneer (bl. 63) zonder nadere bepaling beweerd wordt: ‘Christus is der Christenen Heer als God’. Wij ontzeggen zelfs aan den Prediker, die dat woord zonder nadere bepaling of omschrijving herhaalt, en de eenswezendheid van jezus met den Vader voorstaat als eene waarheid, den wijzen en verstandigen wel verborgen, maar den kinderkens geopenbaard (bl. 66), het regt

{==207==} {>>pagina-aanduiding<<}
om te klagen over het allezins bedroevend verschijnsel, ‘dat men in onze ligtzinnige en ongeloovige eeuw zich niet ontziet, om de heiligschennende handen aan den persoon des Verlossers te slaan, terwijl men Hem op vele wijsgeerige scholen stelselmatig de kroon van het hoofd rukt, en (Hem) tot een bloot schepsel verlaagt’. Te wijzen op de voldoenende geregtigheid van den eenigen Middelaar (bl. 118), komt ons even onschriftmatig voor, als het onlogisch is: waar de bronnen (lees: oorzaken) van de verharding van 's menschen hart tegen de roepstemmen des hemelschen Vaders worden opgegeven, nevens het diep bederf onzer natuur, nog afzonderlijk te spreken van onzen hoogmoed, onze eigenliefde, onze zinnelijkheid en werelds(ch)gezindheid (bl. 148), als of daarin niet voornamelijk dat diep bederf gelegen ware. En wordt er van den doopeling gezegd (bl. 305), dat hij, ‘ofschoon daarvan onbewust, zondaar is, in zonde ontvangen en in ongeregtigheid geboren, in adam zonder zijn weten gevallen en ook zonder zijn weten der verdoemenis in adam deelachtig’, dan spreekt uit deze weinige woorden, zonder nadere verklaring neêrgeschreven, eene onkunde - of hoe zullen wij haar anders noemen? - omtrent de leer der zonde, wat haren aard en oorsprong betreft: die voedsel geven moet aan allerlei overdreven begrippen, in onze dagen bij vernieuwing onder het volk verspreid. Van dien aard zouden wij nog meer kunnen noemen, dat wij, om de eer der nagedachtenis van van staveren, gewenscht hadden niet gedrukt te zien. Maar vooral hinderde ons de wanklank, die bl. 128 gehoord wordt: ‘Aan de woelingen en vrijzinnige denkbeelden van de mannen der wetenschap, te hoog van hart, om de verborgene dingen voor den Heere te laten, en die in de laatste jaren vooral vrij openlijk te kennen hebben gegeven, wat zij wilden en wat zij
geloofden, hebben wij het te danken, dat zoo velen in hun allerheiligst geloof worden geslingerd’, enz. Zulk eene hatelijke, ofschoon niet ongewone, insinuatie beantwoordt men niet: men teekent er enkel protest tegen aan.
Wij hebben van dit een en ander melding gemaakt, omdat wij, eenmaal geroepen om over dezen kansel-arbeid ons oordeel te zeggen, niet, door het te verzwijgen, den schijn wilden aannemen van er mede in te stemmen. Maar het verblijdt ons, dat wij overigens met lof gewagen kunnen van

{==208==} {>>pagina-aanduiding<<}
velerlei goeds dat wij hier hebben aangetroffen. Doorgaans wordt er een Evangelische toon aangeslagen. Het is den Prediker blijkbaar te doen om het waarachtig welzijn der Gemeente. Hij spreekt populair genoeg, om door allen verstaan te worden, en vervalt toch niet in platheden, die hinderlijk zijn. Ruim is hier het aanbod des Evangelies; ernstig de. stem der vermaning die gehoord wordt; krachtig soms en aangrijpend de nadruk der toepasselijke toespraak. Het bevreemdt ons niet, na de lezing, dat van staveren, die, zoo wij meenen, eene zware stem en goede voordragt had, en uit het hoofd sprak, velen vond die hem gaarne hoorden, en ook hier en daar door zijne prediking nut gesticht heeft. Slechts wat minder oppervlakkigheid en wat meer diepte, wat helderder ontwikkeling der waarheid, tot verlichting des verstands, en wat vrijer blik op het Christendom, dat toch niet identisch is met eenzijdig Kerkgeloof, en hij zou behoord hebben onder de zeer voortreffelijke predikers. Op de keuze der teksten, op de wijze van behandeling, en wat dies meer zij, hebben wij geene bijzondere aanmerkingen, behalve de reeds medegedeelde. Er heerscht genoegzame verscheidenheid in, om dezen bundel eene gepaste nalatenschap te doen zijn van den ontslapene, die, na den raad Gods in zijnen tijd gediend te hebben, nu reeds verheven is boven alle menschelijk oordeel, en, zoo wij vertrouwen, ingegaan in de rust zijns Heeren.

Preken uitgegeven om Evangelisch licht te verspreiden en Christelijk leven aan te kweeken. Te Koevorden, bij D.H. van der Scheer. 1855. In gr. 8vo. f 1-25.

Naar het ons voorkomt gaat deze onderneming niet vooruit. Reeds werden er in den laatsten Jaargang twee leerredenen opgenomen van dezelfde hand niet alleen - maar ook de onderwerpen die behandeld worden, lijden aan groote eentoonigheid; zoodat de inteekenaren op deze preken hier weinig vinden dat zij in vroegere Jaargangen niet reeds even goed en beter kunnen lezen. Wij zullen misschien langzamerhand nu nog wel hier een geheel magazijn van bid- en dankdagspreken voor het gewas krijgen. De Heeren boon en swiers schijnen van dergelijke preken veel heil te verwachten; de eerste verschijnt er met bid- en dankpreek, en de laatste, die

{==209==} {>>pagina-aanduiding<<}
vroeger al meer in dat genre had geleverd, treedt nog eens met eene biddagspreek op. Nu moge menigeen het nut van dergelijke dagen erkennen - het lezen, en nog eens, en nog eens lezen, van leerredenen hierop gehouden, die daarenboven zoo weinig zich onderscheiden door degelijken inhoud of boeijenden vorm, moet natuurlijk afschrikken. Dr. p.a. koppius gaf voorts nog eens eene preek over Ps. lxxiii: 28a, waarover swiers er eene had gegeven in 1852; - Dr. c.h. van herwerden behandelde nog eens Joh. xiv: 6b, insgelijks reeds behandeld door swiers in 1846; terwijl over éénen tekst, Joh. xvii: 17, waarover van herwerden er eene schonk in 1850, door g.j. brandt wijsmuller nu weêr eene leerrede geleverd wordt, welke daarenboven, met vier andere, gesteld moet worden onder de gelegenheids-redenen, die voor het kleinste gedeelte der lezers slechts bijzonder belang hebben. Het zou ons niet verwonderen dat de uitgave van Evangelische Preken, uitgegeven ten voordeele van het algemeene Weduwenfonds van Predikanten der Ned. Herv. Kerk, bij scholtens te Groningen, voor een gedeelte door vroegere en tegenwoordige mede-arbeiders aan van der scheer's Preken, aan deze laatsten geen voordeel doet. Niet alleen om het doel dat zich de Heer scholtens voorstelt, maar ook om den inhoud, staat voor ons de derde Jaargang der Groningsche preken zeer hoog boven die welke te Koevorden werden uitgegeven, ofschoon de geest dan ook dezelfde moge wezen, en de naam van ‘stichtelijk’ gewis ook toekomt aan het werk der verdienstelijke Predikanten dat wij hier hadden aan te kondigen.
f.




Tiental Kinderpreken uit het Oude Testament, door C.E. van Koetsveld. Te Schoonhoven, bij S.E. van Nooten. 1855. In kl. 8vo. 178 bl. f 1-50.

Of het preken voor kinderen aan te bevelen of af te raden zij; of het Godsdienstig gevoel en Kerkelijk leven er door worden opgewekt, dan of beide er door benadeeld worden? - zijn vragen over welker beantwoording de gevoelens verschillen. Intusschen heeft men er meer in het afgetrokkene over geredeneerd, dan een oordeel er over geveld op ervaring gegrond. Waar men in zijne afkeuring te regt op preken wees, in welke de mindere bevattelijkheid der kleinen uit het oog

{==210==} {>>pagina-aanduiding<<}
was verloren, vergat men vaak dat daarmede toch geenszins was uitgemaakt dat er voor kinderen geene goede, bevattelijke leerredenen zouden zijn te leveren. Van het tegendeel geeft de onvermoeid werkzame van koetsveld hier een afdoend bewijs. Bij zijne veelzijdige kennis en bekwaamheden, toont hij hier ook zóó veel tact om kinderen te leeren, dat ieder, wien 't slechts om waarheid, nut en stichting te doen is, door de voor ons liggende proeven gunstig voor kinderpreken zal gestemd worden, behoudens de erkenning dat het aankomt op de geschiktheid des leeraars. Deze preken zijn korte, bevattelijke, Godsdienstige vertellingen, van feiten uit de oude gewijde oirkonden, afgewisseld door kinderlijke gebeden en doelmatige verzen uit Gezangen of Psalmen. De keuze der onderwerpen is over het algemeen gelukkig. In de meeste wordt niet alleen tot kinderen, maar ook over kinderen gesproken. Immers de onderwerpen zijn: kaïn; ismaël's doodsgevaar; mozes' redding; het vijfde Gebod; engedi; mefibozeth; adonia; een Koning van zeven jaren; de dood van het kind der Sunamitische vrouw, en Afscheidspreek aan de kinderen mijner vorige Gemeente. - Met leedwezen missen wij den jeugdigen samuël. Hoe levendig zou v.k. dien bedrijvigen vromen priesterknaap hebben geschetst! - In de derde preek vindt men steeds farao als eigennaam, en niet als algemeene naam der oude Egyptische Koningen. Dit is het eenige dat ons stof gaf tot aanmerking. Wij bevelen dit keurige tiental met nadruk aan ter voorlezing in huisgezinnen, scholen en kinderhuizen.
Naar het beloofde tiental uit het Nieuwe Testament zien wij verlangend uit.




De Roomsche Kerk. In acht steendrukplaten. Met bijschriften van J. Brave, Predikant te Amsterdam. Te Tiel, bij Gebr. Campagne. 1853. In gr. 4to. f 1-:

De welsprekende plaat van napoléon roussel, De Roomsche Kerk beoordeeld door het Woord van God, is bij tienduizendtallen in Europa verspreid. Hare algemeene bekendheid in ons land nam echter in hooge mate toe in 1853, toen de Amsterdamsche Predikant brave haar in acht deelen splitste, en bij elke een bijschrift voegde. - De platen en bijschriften

{==211==} {>>pagina-aanduiding<<}
stellen voor wat Rome leert van de Eeredienst, de Heiligenen Maria-vereering, de prediking en de onderwijzing, de Biecht, het Sacrament des altaars, de Mis, en het Vagevuur. - Deze nieuwe, goedkoope uitgave zal de verspreiding van dit plaatwerk nog aanmerkelijk bevorderen. De platen bevatten zeer aanschouwelijke voorstellingen, en de beknopte tekst is, in de mededeeling der Roomsche Kerkleer en de uitspraken des Bijbels, kort, zaakrijk, helder en krachtig.
Moge de vrucht van zoodanige werken niet zijn verbittering en verwijdering, maar opwekking om de waarheid te zoeken als het kostbaarste goed; dan zal bij velen de dwaling voor de waarheid wijken!




Geschiedenis van den oorsprong en de lotgevallen der Mormonen, naar de beste bronnen bewerkt door Dr. E.W. Wolff. Te Amsterdam, bij W.H. Kirberger. 1855. In gr. 8vo. VIII en 242 bl. f 2-25.

De secte der Mormonen, vóór een vierde van eene eeuw ontstaan, heeft sinds dien tijd een opgang en gerucht in en buiten Amerika gemaakt, dat een onderzoek naar haren oorsprong en hare lotgevallen als tijdig mag beschouwd worden; gelijk het in dit, grootendeels naar de Engelsche werken van mayhew en gunnison gevolgde, boek geschiedt.
De stichter van het Mormonisme was josef smith, te Palmyra in den Staat New-York woonachtig. Deze man, die als een bedrieger en opligter bekend stond, gaf in het jaar 1830 een werk in het licht, onder den titel van: ‘het boek Mormon’ of ‘de gouden Bijbel’, behelzende, volgens zijn zeggen, eene overzetting van hetgeen gegraveerd stond op metalen tafelen of platen, die hij door hemelsche openbaring op zekere plaats onder den grond zou ontdekt hebben. Deze platen zouden aldaar begraven zijn door een Opperhoofd der Indiaansche stammen, die, gelijk door velen in Amerika geloofd wordt, afstamden van Israëliten, welke, na het verlaten van hun land, Oostwaarts getrokken, in Amerika's Noorder-gedeelte waren aangeland, en na verloop van tijd het gansche land bevolkt hadden. Deze landverhuizers, van welke de Nephiten de voornaamste waren, bewaarden onder zich een afschrift van de

{==212==} {>>pagina-aanduiding<<}
Boeken van mozes en van de Profeten tot aan jeremia, in wiens tijd hun stamvader het Joodsche Land verlaten had; welke schriftelijke, op metaal gegraveerde gedenkstukken, uit het land hunner vaderen medegebragt, gedurig werden bijgehouden en voortgezet op andere tafelen, waarop hunne Wijzen en Zieners de lotgevallen des volks, alsmedede gezigten, wonderen en openbaringen opteekenden, waarmede het door God begenadigd werd. Ook christus verscheen persoonlijk aan hen, kort na Zijne hemelvaart, predikte hun het Evangelie, verrigtte wonderen, verkoos onder hen twaalf Apostelen, en maakte hun alle toekomende dingen bekend tot aan het einde der eeuwen. Een gedeelte van Zijne redenen en daden staat in het boek Mormon opgeteekend. Nadat de Nephiten langer dan drie-honderd jaren het Evangelie beleden hadden, werden zij in een krijg met de Lamaniten, bewoners van Zuid-Amerika, die mede van Israëlitische afkomst waren, uitgeroeid, met uitzondering van den Profeet mormon en zijn zoon moroni, welke laatste de tafelen, waarop de overleveringen der vaderen gegraveerd waren, op de door God aangewezen plaats begroef.
Intusschen ontdekten sommigen met verbazing in het uitgegeven boek Mormon een hun wèl bekend werk, zijnde eene soort van historischen roman over de vroegere Indiaansche volkstammen, hetwelk, door den dood van zijnen maker ongedrukt gebleven, door eenen sidney rigdon, Predikant bij de secte der Reformers, in handen van smith moet gekomen zijn, en dat nu, naar hun oogmerk omgewerkt, het licht zag. Aanvankelijk schijnt de bedoeling daarmede niets meer dan eene geldspeculatie geweest te zijn. Doch weldra werd, weder, volgens smith's voorgeven, door tusschenkomst van een hemelschen afgezant, besloten met de uitgave van den nieuwen Bijbel de stichting van een nieuw Kerkgenootschap te verbinden, dat in den beginne slechts uit zes leden bestond, maar spoedig, door de medehulp van den genoemden rigdon, en door de toetreding van een ander Predikant, parley pratt, aanwies. Dit Kerkgenootschap onderscheidt zich van andere dáárin, dat er al de ambten in hersteld zijn die in de eerste Christenkerk bestaan hebben: Apostelen, Profeten, Oudsten, Evangelisten, Leeraars, Diakenen, en bovendien Patriarchen en Priesters, naar de dubbele ordening van aäron en melchizedek, van welke de laatste de uitstekendste is; - en dat zijne hoofden roemen

{==213==} {>>pagina-aanduiding<<}
op het bezit van al de bijzondere geestesgaven welke de eerste Christenen bezeten hebben: voorspelling, spreken in vreemde talen, genezing door handen-oplegging, uitbanning van booze geesten; terwijl nieuwe inrigtingen en veranderingen van het vroeger vastgestelde geschiedden ten gevolge van bijzondere openbaringen, die smith aanhoudend ontving. Deze openbaringen zijn later verzameld in ‘het boek der leerstellingen en verbindtenissen’, hetwelk door zijne aanhangers met hunnen ‘gouden Bijbel’ wordt gelijk gesteld. Zij bedienen den Doop bij indompeling. Als kenmerkende mag beschouwd worden: dat ieder lid der Gemeente het regt heeft, om zich voor een zijner bloedverwanten of vrienden, die buiten zijne schuld van den wettigen (op der Mormonen wijze toegedienden) Doop is verstoken geweest, te laten doopen; waardoor den overledene de ingang in het Godsrijk wordt verzekerd. Tot verdediging hiervan beroepen zij zich op 1 Kor. xv: 29.
Het leerstellige der Mormonen bevat veel dat overeenkomt met het algemeene geloof der Christenheid. Maar behalve hunne meer bekende en op den voorgrond geplaatste gevoelens, hebben zij er andere, die, tot vermijding van aanstoot, alleen aan de beproefden en ingewijden worden medegedeeld (*). Volgens de laatste zien zij als de bron van hunne leer en geloof aan: het Woord Gods, in den Bijbel, maar ook in het boek Mormon, en in alle andere goede boeken, terwijl dat Woord voortdurend tot hen komt in de openbaringen die zij ontvangen. God is hun geen zuivere Geest, maar een geestelijk-stoffelijk persoon, die een ligchaam en ligchaamsdeelen bezit, in gedaante den mensch gelijk, en inderdaad niets anders dan de mensch in zijne hoogste volkomenheid. Behalve den Vader erkennen zij den Zoon, uit de vereeniging van den Vader met maria geboren. De Heilige Geest is de overeenstemmende wil van den Vader en den Zoon. Dien ten gevolge nemen zij geene Drieëenheid, maar eene tweeëenheid van personen in het Goddelijk Wezen aan. Evenwel is de God die door het menschdom vereerd wordt, niet de hoogste en eerste

{==214==} {>>pagina-aanduiding<<}
God. Hij-zelf heeft een Vader, die wederom een Vader bezit, en zoo voort, tot aan den Stamvader aller Goden, den eersten en oppersten God. Elke God heeft zijn rijksgebied. Dat van deze aarde is van den Vader en Zoon, tot wier vereering zich de menschen hebben te bepalen. - Van de Schepping gelooven zij: dat vóór den aanvang aller dingen geest en stof de zelfstandige beginselen zijn van al wat bestaat. Door de onveranderlijke wijze van verhouding en zamenwerking dezer twee beginselen, door hen de Wet of ook het eeuwig Evangelie genoemd, is dan ook de eerste God, de Stamvader aller Goden geworden, uit wien andere Goden en Godinnen, Koningen en Koninginnen des hemels zijn voortgesproten. Zoo bestaan er derhalve in den hemel familiën en geslachten van Goden of hemelsche Geesten. Die Geesten bevinden zich echter in een staat van betrekkelijke onvolkomenheid, daar zij onbekend zijn met al die aandoeningen, gewaarwordingen en voorstellingen die een stoffelijk bewerktuigd wezen hebben kan. Tot wegneming van die onvolkomenheid, werd door den God dien het menschdom eerbiedigt, de aarde geschapen, en aan de Geesten die onder Hem stonden gelegenheid gegeven, om door de aanneming van een menschelijk ligchaam zich tot een staat van hoogere volkomenheid te verheffen. Even als adam hebben alle menschen een geestelijk voorbestaan gehad, ofschoon, bij de aanneming des stoffelijken ligchaams, alle herinnering van den voormaligen toestand verdwijnt.
De zondeval was door God gewild, en door adam werd, met volkomen bewustheid van de gevolgen, van den boom der kennisse des goeds en des kwaads gegeten. Die gevolgen waren van den eenen kant heilzaam, omdat de mensch de wetenschap van het kwaad verkreeg, en omdat voortaan sterfelijke ligchamen, geschikt om door Geesten bewoond en bezield te worden, van de vrouw konden geboren worden. Van den anderen kant waren die gevolgen schadelijk, omdat het eten van de vrucht des verboden booms de vochten des ligchaams bedierf, zoodat het voortaan aan den dood werd onderworpen. Ook bragt de aarde nu doornen en distelen voort, de dieren werden schuw en woest, en de zonde vermeerderde, waardoor de zondvloed noodzakelijk werd. Na dien tijd verkeerde het menschdom, en de aarde die het bewoont, in toenemend verval. - Tot stuiting van de nadeelige werking van den zondeval

{==215==} {>>pagina-aanduiding<<}
kwam christus. Zijne verlossende werkzaamheid heeft zich hoofdzakelijk geopenbaard in de wederoprigting van het Priesterschap naar de ordening van melchizedek. Dit Priesterschap, door de schuld der menschen spoedig weder verloren gegaan, heeft God hersteld door josef smith! Door bemiddeling van dit Priesterschap worden aan den mensch hoogere krachten medegedeeld, waardoor hij in gemeenschap treedt met de Geestenwereld, en bekwaam gemaakt wordt tot bereiking van zijne hoogere bestemming. De voltooijing van het verlossingswerk bestaat daarin: dat, bij de tweede komst van christus, die ophanden is, de aarde zal teruggebragt worden tot haren oorspronkelijken staat, en dat op deze gelouterde aarde een vernieuwd en heilig menschengeslacht wonen zal. De eerste opstanding heeft plaats, waaraan allen deel hebben die bestemd zijn om, gedurende het tijdperk des duizendjarigen Rijks, met christus op aarde te heerschen. Na den afloop der duizend jaren heeft er eene laatste loutering der aarde en vernieuwing des menschdoms plaats. Hemel en aarde worden vereenigd, de scheidsmuur tusschen de zigtbare en onzigtbare wereld valt weg. De mensch is Gode gelijk geworden, en bezit Goddelijk scheppingsvermogen.
Dat zulk een leerstelsel, uit het brein voortgekomen van een man die ten opzigte van waarheidsliefde en goede trouw ter kwader naam stond, opgang zou maken, liet zich niet verwachten. Nogtans is dit het geval geweest. De Mormonen hebben in verschillende oorden van Noord-Amerika aanhangers gevonden en Gemeenten gesticht, ofschoon zij overal waar zij verschenen, met de bestaande gezindheden in botsing kwamen; vooral ten gevolge van den aanstoot, dien zij door hunne bewering geven, dat zij als de heiligen tot de heerschappij der wereld bestemd zijn. Van hier vervolgingen, die hen dwongen naar elders te wijken, tot dat zij, in het ver naar het Westen, en van de overige wereld afgescheiden liggende Rotsgebergte voor het tegenwoordige een ongestoord verblijf gevonden hebben. Ook in andere werelddeelen, vooral op de Sandwich-Eilanden, en in Engeland, tellen zij hunne aanhangers. Tot die uitbreiding van het Mormonisme werkten onderscheidene oorzaken mede: zucht naar het vreemde en wonderbare die vele menschen aankleeft; bij anderen verlangen naar zekerheid en een beslissend gezag in de Godsdienst, dat in de leer der

{==216==} {>>pagina-aanduiding<<}
Mormonen, die zich op hemelsche openbaringen beroept, bevrediging meent te vinden; als ook de Chiliastische verwachtingen, die in Amerika ten tijde van het ontstaan der nieuwe secte door velen gevoed werden. Aan smith ontbraken de eigenschappen niet, die in den stichter van een Kerkgenootschap gevorderd worden: eene, hoewel niet gepolijste, welsprekendheid, geschikt om op ruwe gemoederen te werken; een geest van organisatie en beheer; en list en sluwheid tot het te boven komen van hinderpalen die hem zoo van buiten als onder zijne volgelingen gesteld werden; terwijl wat hem aan kennis en wetenschap ontbrak, door anderen werd aangevuld. Voegt men hierbij: dat de tegenstand en vervolgingen die de Mormonen geleden hebben, hen, gelijk het gewoonlijk gaat, te sterker aan hunne meeningen doen hechten, en dat de verwachtingen van tijdelijke welvaart door hunne Zendelingen ingeboezemd, minvermogenden en behoeftigen moeten uitlokken, dan behoeft het ons niet te bevreemden, dat, wat anders als dwaas en buitensporig zou verworpen zijn, ingang heeft gevonden, en dat het getal der Mormonen tot driemaal-honderd-duizend is aangegroeid. Aan hunne orde, vlijt en arbeidzaamheid in het ontginnen van woeste velden, in het bevorderen van nijverheid, en in het verspreiden van kennis onder het opkomende geslacht, mag men den verdienden lof niet onthouden. Het ontbreekt toch onder hen, welke wereldsche ontwerpen dan ook hunne Hoofden koesteren, niet aan velen die ter goeder trouw zijn, en door een Godsdienstigen zin gedreven worden. Evenwel, ofschoon de Mormonen zich vleijen, dat de tijden van eene algemeene verbreiding hunner leer en van hunne heerschappij over de aarde aanstaande zijn, wacht hen toch waarschijnlijk geen ander lot dan ook andere naar hen gelijkende secten getroffen heeft, b.v. die der Wederdoopers: met welke zij overeenstemmen in het geloof aan de voortduring der Profetie, en van gezigten en openbaringen; aan een heerlijken Kerkstaat op
aarde, waarover de heiligen het gebied zullen voeren; en ook in het stuk der veelwijverij, die in de laatste jaren onder hen is opgekomen. Veel voorspelt aan hun Kerkgenootschap een kortstondig bestaan. De verzinselen en ongerijmdheden van hun leerstelsel, die in de eerste geestdrift over het hoofd gezien of ligt geacht worden, zullen den toets van het bedaarde onderzoek niet kunnen

{==217==} {>>pagina-aanduiding<<}
doorstaan. Het Theokratisch gezag, dat over allen en alles gaat, zal op den duur, vooral voor hen die zich op hoop van voordeel bij hen gevoegd hebben, te drukkend worden. De mededinging naar het Presidentschap, en naar de andere hooge en winstgevende betrekkingen, moet, gelijk reeds bij den dood van smith heeft plaats gehad, naijver en verdeeldheid verwekken, die op scheuring en ontbinding zal uitloopen. Neemt men bovendien in aanmerking dat de veelwijverij den gemoedelijken onder hen tegen de borst moet stuiten, en dat bovendien ook nog andere denkwijzen en gebruiken, met die der overige bewoners van de Vereenigde Staten in te grooten strijd zijn, dan mag het Mormonisme bezwaarlijk op een langdurig bestaan hopen.
De gronden die voor deze uitkomst pleiten, worden op eene overtuigende wijze in dit werk uiteengezet, dat van der Mormonen ontstaan, lotgevallen, stellingen, en levenswijze een beredeneerd verslag geeft.




De Verteringen van Weelde en het Loon van Arbeid. Uit het Hoogduitsch vertaald door P.N. Mulder. Te Amsterdam, bij J.H. Gebhard en Comp. 1856. In gr. 8vo. 60 bl. f :-60.

Dit geschrift trekt te velde tegen de verteringen van weelde, op grond vooral van de stelling: dat hetgeen daaraan wordt besteed, zich onttrokken ziet aan meer nuttigen arbeid en productieve aanwendingen van kapitaal, welke een voortdurend onderhoud moeten verschaffen aan de bevolking. - De oorspronkelijk Duitsche Schrijver heeft blijkbaar eene bijzonder verderfelijke rigting ten zijnent voor oogen gehad, die hem bewogen heeft zoo ijverig en ernstig te waarschuwen tegen de weelde en tegen eene toeneming der behoeften van hoogere standen, die met toenemende armoede gepaard moet gaan. Op bl. 41 vinden wij ondubbelzinnig daarop gewezen.
Twee alles afdoende vragen komen bij elke zoodanige beschouwing voor. De eerste is: wat er te verstaan zij door weelde, in den verwerpelijken zin welke hier wordt bedoeld? De tweede is: wat er van vele klassen van de maatschappij zal worden, die nu haar bestaan vinden in de voortbrenging van zaken welke meer of minder onder de voorwerpen van weelde

{==218==} {>>pagina-aanduiding<<}
te rangschikken zijn? - Deze vragen sluiten onmiddellijk aaneen; want toch, naar mate de kring van het geoorloofd gebruik (dat geene weelde geheeten wordt) zich enger beperkt ziet, zal ook veel moeten wegvallen van het bedrijf dat zich anders zeer geoorloofd kon achten. Dit alles zal dan vergoeding moeten vinden in voortbrenging van andere zaken: zaken die aan de weelde niet dienstbaar zijn. Om volkomen nut te stichten, zouden die vergoedingsmiddelen naauwkeurig dienen te worden aangewezen. Of zulke aanwijzing in dit geschrift zoo voldoende gegeven is, dat eene genoegzame overtuiging daardoor verwekt zal worden bij de lezers voor wie het bestemd is, durven wij niet beslissen.
Tot staving van deze onze bedenking, meenen wij te kunnen volstaan met te wijzen op de Hoofdstukken VI en VII, waarin het niet geoorloofde meer opzettelijk aangeduid wordt. Wij vinden daar eerst, meest eigenaardig, den staf gebroken over al hetgeen onzedelijk, nutteloos, of volstrekt schadelijk is; wij vinden verder ook veroordeeld hetgeen met den naam van ‘ijdelheid’ bestempeld wordt, waartoe de verteringen tot het ophouden van een zoogenaamd fatsoen worden gebragt; maar wij zien daarbij dan ook tevens eischen gedaan die van zekere overdrevenheid kwalijk zijn vrij te pleiten. De Schrijver, b.v., wil wel kunst-galerijen, die door den Staat of door rijke particulieren worden aangelegd, vermeerderd zien, als zij tot het gemeengoed van het volk worden gemaakt (bl. 44); maar spreekt met zekere gering-achting van hetgeen hij noemt de in kunstkabinetten veranderde woonkamers, die alleen voor den eigenaar en voor eenige weinigen zijner vrienden geopend worden; ofschoon wij toch weten hoe de groote menigte daarvan in ons land bestaande, tot een voor het minst onschadelijk huiselijk genot strekt voor velen, en dat dit tevens het brood geeft aan tal van kunstenaars van meerderen of minderen rang, die, als zij zonder deze hulp, alleen op den aankoop voor groote, openbare verzamelingen wachten moesten, gewis hun levensonderhoud zouden missen. Hij velt ook zoo onbepaald vonnis over prachtige gebouwen, waartoe het inkomen der belastingschuldigen tot middel moet strekken, dat daarbij de twijfel kan oprijzen of de behoeften van het schoonheidsgevoel hierbij niet wat al te zeer zijn voorbijgezien. Men kan alle, ook de beste stelregelen overdrijven. Wanneer er door alle

{==219==} {>>pagina-aanduiding<<}
eeuwen heen even zoo over gedacht was, zou ons reeds met schoone monumenten niet te ruim bedeelde vaderland daarvan nog schraler voorzien zijn. IJdelen pronk te verkiezen boven zaken van wezenlijk nut, is hoogst dwaas en verwerpelijk; maar, even als in een wèl geordend huisgezin een goed huishoudelijk overleg en vooruitgang van welvaart zeer wel met gepaste sierlijkheid van woning en huisraad kan gepaard gaan, even zoo kan ook de Staat, die eene goede economie behartigt, het schoone aan het nuttige paren, in de gebouwen die hij voor gewigtige doeleinden bestemmen wil, en is het zelfs tot zekere mate een gebiedende eisch van aesthetisch gevoel, van goeden smaak, dat een tot de meest verheven doeleinden bestemd openbaar gebouw zich door architectonische pracht van de mindere gebouwen onderscheide, en daarmede ook voor het uiterlijke getuigenis van zijne bestemming geve.
Wij meenen het alleen aan overdreven kortheid van behandeling te moeten wijten, dat de S. deze en meer dergelijke onderscheidingen niet met die volledigheid heeft uiteen gezet, welke bij zulk vertoog verlangd konde worden. Het doet ons te meer leed dit gebrek op te merken, naar mate wij hoogst ingenomen zijn met het doel van zijn geschrift, waarvan de algemeene hoofdstellingen weinig of geen tegenspraak dulden.
Dat voor onze arbeiders over het algemeen beter loon te wenschen ware, geldt ongetwijfeld hier zoo wel als in Duitschland; - dat het beste middel daartoe bestaat in de schrandere onderneming van productieve werkzaamheid, die bestaansmiddelen aan velen moet verschaffen, en te gelijker tijd de kapitalen moet in leven houden, welke tot waarborg van bestendig onderhoud strekken, is evenzeer ontegensprekelijk waar; - dat overdrevene weelde, hetzij bij particulieren of bij de regeringen, op verderf van den welstand der volken uitloopen moet, valt niet in twijfel te trekken; - en dat het onbezonnen uitgeven van geld, steunende op de dwaling: dat het genoeg is als het geld maar onder de menschen gebragt wordt, tot geen nut hoegenaamd strekt en veeleer louter verlies is, strookt almede volkomen met de beste leeringen der wetenschap. - Niets hebben wij op dit alles aan te merken, en danken den geachten Vertaler, dat hij aan zulke, niet te veel te herinneren waarheden, door zijnen arbeid, nieuwe bevestiging heeft willen verschaffen; maar eene meerdere uitwerking van

{==220==} {>>pagina-aanduiding<<}
het vertoog ware allezins noodig geweest, om daar waarlijk heilzame vruchten voor het werkelijk leven van te kunnen verwachten; eene meerdere uitwerking had de gelegenheid kunnen aanbieden om bepaaldelijk en duidelijk aan te toonen, op welke productieve wijzen de Schrijver wil dat de meervermogenden de gelden zullen besteden, waarvan de tegenwoordige aanwending schadelijk of ondoelmatig geacht wordt, en die hij toch niet ongebruikt wil zien blijven. Niet bij ieder liggen de gelegenheden tot zoo nuttige geldplaatsingen voor de hand. Om de zaak smakelijk te maken, en van den waren weg dien men heeft in te slaan een goed begrip te geven, ware het niet te veel, als eenige voorbeelden daarvan als met den vinger waren aangewezen. Het middel: dat men, niets beters wetende, zich vergenoegen kan met effecten te koopen, zal de Schrijver toch wel niet als een radikaal middel tot het verschaffen van beter loon voor arbeid beschouwd willen zien.
Het is eene zaak van allerhoogst belang en tevens van geene geringe moeijelijkheid, de juiste grenslijn te trekken tusschen de verbeteringen die ten algemeenen nutte aanbevelingswaardig, en dezulke die stellig verwerpelijk te achten zijn. Volstrekt alleen productieve aanwending te willen, zonder ander consumtief verbruik dan tot volstrekte behoefte gevorderd wordt, zou te veel gevorderd zijn. Wanneer de volken van Europa, over en weder, tot zoodanigen Spartaanschen leefregel besloten, zou tevens van dat wat tegenwoordig tot de goede productieve geldplaatsingen behoort, een groot deel ten eenemale moeten vervallen. Wie wijn drinkt, moest dit geheel vaarwel zeggen, als hij bevindt dat hij het ook met bier kan doen; hij moest ook weldra het bier voor water verwisselen, als hij begreep daarbij eene even goede gezondheid te kunnen behouden. De meervermogende, die zich in kostbare stoffen kleedt, moest die door minder kostbaar, en even goed dekkend lijnwaad vervangen. Groote, woningen voor kleinere te verwisselen, zou weldra voor den strengen eisch niet genoeg zijn. Met evenveel regt was te betoogen, dat van het afschaffen der schilderijen ook tot het afschaffen der vloertapijten, fraaije meubelen en wat dies meer zij, zou dienen te worden voortgegaan; en de hulp van in- en uitwonende dienstboden, dit spreekt wel van zelf, zou dan almede tot het meest onontbeerlijke moeten worden bepaald (verg. bl. 39). - Dit alles kan zich nu zeer

{==221==} {>>pagina-aanduiding<<}
gemakkelijk laten zeggen; maar niet te min zal ieder ligtelijk begrijpen dat ook die besparingen hare noodzakelijke grens hebben, en in het algemeen volksbelang zelf hare grens moeten hebben, wijl met duizendvoudige dergelijke besparingen zich tevens al dadelijk een evenredig aantal volksbedrijven, ten gevolge van minder debiet, zou vernietigd zien; behalve dat ook menigeen op het laatst niet meer zou weten waarvoor hij arbeidde en zijne inkomsten vermeerderde, wanneer eene zoo stoïcijnsche versmading van al het overtollige hem tot hoogste levensdoel werd gesteld. Volmaakt waar is het wat de Schrijver aanmerkt: dat er zeer veel aan kunstmatige behoeften en zaken van ijdelheid wordt verspild, waarvan de inwilliging geen wezenlijk genot verschaft, en dat tot waar genot een edele eenvoud verre boven overtollige kostbaarheden te verkiezen is; maar dit neemt niet weg dat men den meestvermogenden, wier inkomsten met elk jaar aanwassen, mag dank weten, dat zij deze theorie van het eenvoudige voor zich niet tot het uiterste drijven, en ieder jaar gaarne een deel van hunne inkomsten aan voorwerpen besteden, die in hunne omgeving aan vele handen werk en aan vele monden brood verschaffen, al is het dat zulke arbeid niet te rangschikken zij onder die eigenlijk gezegde productieve werkzaamheid, waarmede het algemeene fonds van het volksvermogen vermeerderd wordt.
Een deel tot het een, en een deel tot het ander te bestemmen, dit is waardoor alles zijne behoorlijke maat houdt. Een deel, en zelfs, zoo het zijn kan, een zeer aanmerkelijk deel van onze jaarlijksche inkomsten, na aftrek van noodzakelijk levensonderhoud, tot nieuwe voordeelige plaatsingen in goede ondernemingen aan te wenden, is ten hoogste raadzaam en weldadig voor de maatschappij; maar een deel ook mag bestendig gegund blijven aan zaken die voor het doel van dadelijk genot zijn berekend. Dit is eigenaardig, naardien ook de beste economist toch niet gehouden kan worden geacht alléén voor de toekomst te leven. Dit is ook met de ware volkshuishoudkunde het best bestaanbaar, wijl zulke handel wijs ook aan de beoogde vermeerdering van algemeene volkswelvaart meer bevorderlijk zal worden bevonden, dan wanneer men den geest van besparing tot een uiterste van karigheid drijft, dat bijna even schadelijk kan werken als het tegenovergesteld uiterste van zorgelooze verspilling. Productieve aanwending van volks-
{==222==} {>>pagina-aanduiding<<}
krachten en kapitalen, in belangrijke zaken die bestendige bronnen van bestaan verschaffen, is het voornaamste. Maar men mag tevens niet vergeten dat zeer zeker ook een deel consumtieve aanwendingen indirectelijk aan hetzelfde doel bevorderlijk is, voor zoo ver dit door verschafte voldoeningen den lust tot werkzaamheid en inspanning van geestvermogens levendig houdt, en tot prikkel voor de nijverheid strekken kan, die anders ten deele insluimeren zoude.
Nog moeten wij op eene tegenstrijdigheid opmerkzaam maken, die tusschen den Schrijver en den Vertaler bestaat, en almede slechts door eene meer breedvoerige uiteenzetting van denkbeelden kon zijn weg te nemen. - De Vertaler zegt in zijn Voorberigt: ‘Groote verteringen te maken wordt ook nog ten onzent beschouwd als iets verdienstelijks; het geld onder de menschen te brengen is eene goede zaak die de rijken doen, zoo meent men. Wie dat ontkent, men zal immers zijne stelling eene ongerijmdheid noemen.’ Met dit te zeggen geeft hij het begrip te kennen van een ingeworteld volksvooroordeel, dat de groote verteringen bijzonder begunstigt. Daarentegen vinden wij op bl. 58 van het vertaalde geschrift eene plaats, waar de rijken waarschuwend gewezen worden op de benijding der lagere klassen, wegens de overdaad waarin zij leven. Wat van beiden is waarheid? Waar ligt de gewigtige volksdwaling tegen welke voornamelijk te kampen is? Wij voor ons gelooven dat er meer waarheid ligt in de eerste dan in de laatstgemelde stelling; maar ook dit verschaft ons een grond te meer, om te zeggen dat het veel beter ware geweest dat de Vertaler-zelf geheel zijn eigen betoog geleverd en uitgewerkt had naar den eisch van onzen Nederlandschen toestand en de in Nederland heerschende volksbegrippen, dan zich tot een vertaalwerk te bepalen dat, hoe goed het anders ook zijn moge, de gedachten toch altijd meer tot vreemd dan tot eigen gebied henenvoert.
s.




Geschiedenis der Nederlandsche Volkplantingen in Noord-Amerika, beschouwd uit het oogpunt der Koloniale Politiek. Drie Voorlezingen, gehouden in de Afdeeling Koophandel der Maatschappij Felix Meritis, te Amsterdam, op 8, 15 en 22 Februarij

{==223==} {>>pagina-aanduiding<<}
1855. Door Mr. O. van Rees, Advokaat te Utrecht. Te Tiel, bij H.C.A. Campagne. 1855. In gr. 8vo. 162 bl.

Talrijk zijn de geschriften die sedert eenige jaren in Nederland over Noord-Amerika zijn uitgegeven. De meesten er van zijn vertalingen; maar het telkens verschijnen van nieuwe werken doet zien dat velen onzer landgenooten er belang in stellen. Sedert de Heer brodhead hier te lande in het Rijks-Archief en elders met ijver is werkzaam geweest om de vroegste kolonisatie van Nederlanders in Noord-Amerika in hare geschiedenis en gevolgen na te sporen, is die studie ook aan de andere zijde van den Atlantischen Oceaan levendig geworden, en zelfs nog méér dan hier. Doch nu treedt met dit oorspronkelijke werk de Heer Mr. o. van rees op, die zich reeds door anderen dergelijken letter-arbeid heeft bekend gemaakt. Het land van waar de eerste Christenen zijn uitgegaan, die de grondslagen hebben gelegd van de thans wereldberoemde handelstad Nieuw-York (vroeger Nieuw-Amsterdam), mogt ook wel eene oorspronkelijke geschiedenis van die eerste landverhuizers leveren. Wij danken den Heer van rees er voor, dat die nationale pligt door hem is volbragt. Daar echter die Geschiedenis in drie voorlezingen is behandeld, mag men er geene grondige of uitvoerige behandeling der stoffe in verwachten. Om hier eenigermate aan te gemoet te komen, zijn er bij de uitgave eenige Aanteekeningen en Bijlagen achter gevoegd.
Wij ontvangen in deze voorlezingen de geschiedenis der Nederlandsche volkplantingen in de tegen voordige Staten Nieuw-York en Nieuw-Yersey, vooral langs de Hudsons-rivier, destijds Mauritius- of ook Noord-rivier geheeten. De opperbestuurders, wouter van twiller, willem kieft en pieter stuyvesant, leert men er kennen, en van hunne regeringsdaden menige bijzonderheid die zeker niemand als verstandig of staatkundig zal beschouwen. In onderscheidene romans waarin de tegenwoordige Noord-Amerikanen hunne Nederlandsche voorvaderen doen optreden, worden die gezagvoerders genoemd, en niet altijd om hun lof toe te zwaaijen. Door velerlei lotgevallen heen brengt de Heer van rees zijne belangstellende hoorders tot den 8sten September 1664, toen de Directeur-Generaal stuyvesant zich gedwongen zag een verdrag
{==224==} {>>pagina-aanduiding<<}
met de Engelschen te sluiten, ofschoon zijn ‘krijgsmanshart het denkbeeld van vrijwillige overgave niet verdragen kon’.
De Aanteekeningen beginnen met de opnoeming van veertien werken, die den Heer v.r. bij de zamenstelling zijner voorlezingen zijn van dienst geweest. De meesten er van zijn in de laatste jaren uitgekomen, doch ook enkele zijn van de zeventiende eeuw en nu zeldzaam.
Uit die Aanteekeningen blijkt onder anderen dat de nieuwste Geschiedschrijvers in Noord-Amerika aan onze voorvaderen regt laten wedervaren, en dat dit ‘een gunstigen omkeer der openbare meening’ heeft ten gevolge gehad. Bradfort, o'callaghan en brodhead zijn het eens, dat het federatieve Statenstelsel van Noord-Amerika aan de beginselen der Unie van Utrecht ontleend is. ‘Doch’ - laat er de Heer van rees op volgen - ‘terwijl de beide laatsten te regt aan bradfort verwijten, dat hij, door onzen invloed alleen op dit punt te erkennen, ons een te karigen lof heeft toegedeeld, gaan beide te ver, door het demokratisch element in de Noord-Amerikaansche Maatschappij insgelijks aan het voorbeeld van de Republiek der Vereenigde Nederlanden toe te schrijven.’ - Nogtans zouden wij gaarne de regels overnemen waarmede brodhead zijn belangrijken arbeid besluit, als ons bestek dit gedoogde. Hoe 't zij, wij bevelen dit goed geschreven werk ter lezing aan, hetwelk ook door de zorg des Uitgevers met eene fraaije letter is gedrukt en een sierlijk uiterlijk heeft verkregen.




Atlas van de Nederlandsche Bezittingen in Oost-Indië, geteekend onder toezigt van J. Pijnappel, G.Z., Litt. Dr., Leeraar in de Taal-, Land- en Volkenkunde aan de Koninklijke Akademie te Delft, en door hem met Aanteekeningen voorzien. Te 's Gravenhage, bij K. Fuhri. 1855. Twee plano's Aanteekeningen en 9 Kaarten. f 5-75.

Dezen Atlas inziende dachten wij aan den tijd toen de Atlas van den Generaal j. van den bosch (nog heden niet zonder verdienste, vooral de speciaal-kaarten) onze eenige gids was. Wilde men naar wat beters grijpen, dan vond men Engelsche kaarten, die fraai uitgevoerd waren, doch waarvan de naauwkeurigheid, over het geheel, de fraaiheid niet evenaarde.

{==225==} {>>pagina-aanduiding<<}
Aldus bleef het jaren achtereen, en men vond zich vaak genoodzaakt zijne toevlugt te nemen tot de kaarten in ‘Oud- en Nieuw-Oost-Indië’ van valentijn. Zoo ver waren wij ten achter, dat in 1830 als een welkom geschenk werd aangenomen het kaartje van den Indischen Archipel, dat de Graaf van hogendorp voegde bij zijn Coup d'Oeil sur l'Ile de Java et les autres Possessions Neêrlandaises. Wenschte men uit een hydrographisch of aanverwant oogpunt iets te weten omtrent het een of ander der eilanden tot onze Oost-Indische bezittingen behoorende, dan moest men in horsburgh's Directory bladeren. In dien staat van zaken was de Handleiding tot de Aardrijkskunde van Nederlands Oost-Indische Bezittingen, met een bijgevoegde Kaart van den Indischen Archipel, door de Maatschappij Tot Nut van 't Algemeen, ten behoeve van hare leden en van het onderwijs, in het licht gezonden, een belangrijk geschenk, in weerwil van de gebreken welke dien arbeid aankleefden (*).
De Commissie voor de verbetering der Indische Zeekaarten gaf teekenen van leven, en verdienstelijke Zee-officieren, zoo als de Heeren van de velde, melvill van carnbee, gregory, smits, en anderen, verrijkten van toen af de hydrographische kennis van de Sunda-Eilanden, de Molukken, enz. met hunnen arbeid. Ook geleerden tot de Natuurkundige Commissie behoorende, leverden belangrijke bijdragen van onderscheidene eilanden. - De firma van keulen te Amsterdam, die reeds in de zeventiende eeuw door kunde en vlijt in 't uitgeven van Zeekaarten had uitgemunt, kreeg onder den Heer jacob swart een nieuwen luister, en plaatste zich eerlang op de hoogte der wetenschap.
Topographische kaarten van een en ander gedeelte van den Archipel bleven niet achter, nadat Jhr. de stuers in zijn belangrijke Guerre de l'Ile de Java de 1825 à 1830 eene fraaije kaart op groote schaal van het tooneel van den oorlog tegen diepo negoro had geleverd. De Heeren s. muller, w.l. de

{==226==} {>>pagina-aanduiding<<}
sturler, e.h. röttger, en andere bekwame mannen, volgden dat voorbeeld omtrent gedeelten van Borneo, van Sumatra, van Riouw, enz.
Reeds voor dat de laatste Kaart in het licht was verschenen, was, onder het toezigt van het Departement van Koloniën, uitgegeven de Groote Kaart van den Indischen Archipel, waaraan de Baron van der felden van hinderstein, met zoo veel lust voor de uitbreiding onzer kennis, gedurende onderscheidene jaren had gearbeid. In 1835 of 1836 was die Kaart aan Zijne Majesteit ten geschenke aangeboden, en het is te bejammeren dat de daarin gevonden leemten niet bij de uitgave zijn verbeterd. Hoe gemakkelijk had ze op die wijze genoeg in bruikbaarheid kunnen winnen, om als nog in vele opzigten aanbevelenswaardig te mogen heeten. De ‘Mémoire Analytique’, met eene uitvoerige Notice, of bronnenopgave verdient nog altijd geraadpleegd te worden (bl. 82-112).
Was deze kaart wat groot van bestek om, opgehangen, een gemakkelijk overzigt te leveren; de ‘Carte Générale’ van den Baron melvill van carnbee, welke in 1846 in den ‘Moniteur des Indes’ werd uitgegeven, was welligt daartoe wat klein. Zij won het nogtans in fraaiheid van uitvoering van de kaart behoorende bij de ‘Handleiding’ van het Nut van 't Algemeen. Boven deze beveelt zich allezins aan, door naauwkeurigheid en uitvoering, de ‘Algemeene Kaart van Nederlands Oostindië, in vier bladen, door de Heeren w. beijerink, j.m. bruin en j.f.w.a. essers, kadetten aan de Militaire Akademie te Breda, geteekend en op steen overgebragt door f.j. ensinck in 1847.
Van toen af kwamen verschillende Kaarten, zoo hydrographische als andere, van onderscheidene deelen van den Indischen Archipel in het licht, en men vernam eerlang dat de Heer pijnappel, Leeraar aan de Delftsche Akademie, zich met het zamenstellen van eenen ‘Atlas van Nederlandsch Indië’ bezig hield. Het duurde evenwel tot in het afgeloopen jaar eer die Atlas werd uitgegeven. Wij ontvangen er in: I. Overzigtskaart; II. Kaart van Java, zijnde eene physieke en eene van de politieke verdeeliugen; III. Kaart van Sumatra met het Schier-eiland Malakka; IV. Gouvernement van Snmatra's Westkust; in twee deelen, ieder op een half blad V. Kaart van de Residentiën Riouw en Banka; VI. Kaart van het Ei-
{==227==} {>>pagina-aanduiding<<}
land Borneo; VII. Kaart van het Eiland Celebes - tot vergoeding voor de kleinte der schaal, ontvangt het publiek in cartons het N.O. Schier-eiland en het Z. Schier-eiland; VIII. Kaart van de Molukken, op dezelfde schaal als Celebes, Borneo en Sumatra; - deze laat den gebruiker vrij onvoldaan, ofschoon cartons van Ternate en Tidor, van de eigenlijk gezegde Amboinsche en Banda-eilanden, er aan te hulp komen; IX. de Eilanden beoosten Java tot en met Timor, op het bovenste gedeelte van een blad, en op de onderste helft: ‘Overzigtskaart voor de ligging van den Oost-Indischen Archipel, met betrekking tot Australië en de naaste kusten van Azia, Afrika en Amerika.’
In de Aanteekeningen, welke de Kaarten vooraf gaan, spreekt de Heer pijnappel over de moeijelijkheden, welke hij bij de zamenstelling heeft ontmoet, en bepaaldelijk over het gebrek aan eenheid in het gebruik der lettersoorten, en over de aangebragte kleuren; met opgave, dat de volgorde der vervaardiging deze is geweest: No. 5, 7, 8, 3, 2, 6, 9, 1 en 4, terwijl de ‘eersten reeds in December 1852 klaar waren.’ - Wat het gebruik der lettersoorten aangaat, erkennen wij dat er verbetering in No. 4 is op te merken, alhoewel dáár het getal lettersoorten geringer kon wezen dan op No. 5 of No. 6; maar toch wij houden ook op No. 4 voor een gebrek, dat de letters van Baros, Tapanoelie en Natal niet dezelfde zijn. Voor het overige komt het ons voor, dat de letters van de Algemeene Kaart in vier bladen, ten voorbeelde kunnen dienen. Wij achten het voorts niet onnoodig hier bij te voegen, dat wij geenszins in het denkbeeld verkeerden, als of de titel eener Kaart een meesterstuk van uitvoering behoort te wezen; een denkbeeld waarvan men, in de laatste jaren, bij de uitgave van sommige Speciaal-kaarten, schijnt te zijn uitgegaan. - De kleuring laat inderdaad, zoo als de Heer p. te regt aanmerkt, hier en daar, vrij wat te wenschen over.
Door den Vervaardiger van den Atlas wordt in de Aanteekeningen gezegd ‘dat de Atlas een School-Atlas is, die alleen voor onderwijs en elementaire studie der geographie moet dienen; geen Hand-Atlas, waarin men veel meer mag verwachten.’ - ‘Maar’ - voegt er p. bij - ‘de juiste schifting van alle namen, zoodat er in den School-Atlas geen gevonden worde die er niet, noch gemist die er wel op be-
{==228==} {>>pagina-aanduiding<<}
hoort - zulk eene schifting gaat mijne kennis verre te boven.’
Wij willen gaarne aannemen dat het verschil tusschen een' School-Atlas en Hand-Atlas daarin bestaat, dat de laatste meer met namen van plaatsen behoort te worden opgevuld dan de eerste, - doch het heeft ons in het algemeen toegeschenen, dat de zamensteller is beheerscht geworden door de vrees van te veel namen op zijne Kaarten te plaatsen, - althans wij bekennen, ons meermalen teleurgesteld te hebben gevonden door het ontmoeten van minder namen dan wij in een School-Atlas der Nederlandsche Bezittingen in Indië wenschelijk achten. Deze aanmerking leidt ons van zelve tot de Kaart van Java. Op de physieke Kaart missen wij de aanduiding van eenige in werking zijnde vulkanen, zoo als ook van de groote meren en moerassen (Rawa's). Waarom ontbreken op de Kaart der politieke verdeelingen, de drie militaire verdeelingen? De scheiding tusschen Sunda en Java is op geen van beide Kaarten duidelijk, en waarom of Noessa Kambangan, en de andere kleine eilanden rondom Java, wel door de namen worden aangeduid op de physieke Kaart, doch geenszins op de andere, begrijpen wij niet. Wij kunnen ook niet inzien waarom deze Kaart niet gebruikt behoort te worden dan ‘in vereeniging met die van den Heer le clercq of die van den Heer van de velde.’ Dit is ons in geenen deele duidelijk. Wij bejammeren het, dat uit dien hoofde ‘een groot aantal namen’ zijn weggelaten, die - zoo als de Heer pijnappel zelf erkent - ‘op eene elementaire Kaart niet gemist mogten worden.’
De zamensteller verzekert dat zijne ‘Overzigtskaart’ gevolgd is naar de ‘Algemeene Statistieke Kaart der Nederlandsche Overzeesche Bezittingen’ van den Heer melvill van carnbee. Wij willen 't gelooven; doch wijl we die Kaart niet bij de hand hebben, en daarentegen de ‘Carte Générale’ van 1846 van dien Heer voor ons ligt, doet het ons leed, dat niet de laatste Kaart bij de zamenstelling van No. 1, van den Atlas, heeft gediend. In den Atlas gaat de Verzamelkaart of No. 1, van 15o Z.B. tot 19o 30 N.B. Die van den Heer melvill gaat zoo ver niet; doch de ‘Algemeene Kaart’ in vier bladen gaat van 16o Z.B.: tot 16o N.B. en wij zouden met genoegen gezien hebben dat de afmetingen van deze laatste bij Kaart No. 1 waren gevolgd geworden.
Wij moeten ook aanmerking maken op de spelling der na-
{==229==} {>>pagina-aanduiding<<}
men, zoo dikwijls het struikelblok bij de uitgave van Kaarten en Atlassen. Wel zegt de zamensteller van den Atlas: ‘Een ander gebrek is de zeker zeer dikwijls onjuiste spelling. Van deze echter mag ik, ofschoon ik er misschien wel iets aan had kunnen verbeteren, toch de geheele schuld niet op mij nemen. Zoo lang men de juiste uitspraak der namen niet weet, zal men ze niet zonder fouten kunnen schrijven.’ Die laatste verontschuldiging hadden wij liever te dezer plaatse niet gelezen. Wij verbeelden ons dat ten opzigte van de spelling der eigennamen het gebruik zijne regten behoort te doen gelden. Men heeft tot nu toe vrij algemeen geschreven Java, Cheribon, Lossarie, Makasser enz.; - daaraan behoort men zich derhalve te houden, en omzigtig te wezen met het invoeren eener nieuwe spelling. Het verdient vooral afkeuring op de eene Kaart Java, Makasser enz., maar op de andere Djawa, Mangkassar enz. te schrijven.
Wij hadden gemeend ons bij deze algemeene aanmerkingen te bepalen; doch No. 8 vordert nog dat wij er een oogenblik bij verwijlen. In zijne Aanteekeningen geeft de Heer p. veelal op, welke Kaarten door hem zijn gevolgd, en dit heeft ééne aanbevelenswaardige zijde, dewijl de zamensteller, wanneer hem aanmerkingen gemaakt worden, tot verschooning kan bijbrengen: het stond al, of het stond niet, op de door mij gevolgde Kaart. Maar het komt ons voor, dat hij, dien gang volgende, gebonden is aan bereids uitgegevene Kaarten. De zamensteller van een Atlas kan niet anders wezen dan compilator; doch door veelvuldige studie moet hij kunde en bedrevenheid in de wetenschap hebben verkregen, en aan zijn eigen oordeel moet het zijn overgelaten of hij dezen of genen zijner voorgangers zal volgen, of van diens voorstelling afwijken. Wij zijn derhalve geregtigd tot grootere eischen, wanneer eene Kaart of een Atlas wordt aangeboden als gevolgd naar de beste bronnen, dan wanneer men er bij opgeeft, gevolgd naar die of die Kaart. Op de Kaart van Celebes, b.v., moeten wij tevreden zijn wanneer, hetgeen de Heer pijnappel levert, met de in zijne Aanteekeningen opgegevene bronnen overeenkomt. Ware dit niet zoo, en hadden wij, om slechts iets te noemen, de opname voor ons van den te vroeg ontslapen vosmaer, dan ware het ons vergund de Vosmaersbaai en Staringsbaai (beter dan Bi. Vosmaer en Bi. Staring) met

{==230==} {>>pagina-aanduiding<<}
de Kaart No. 7, te vergelijken. - Zoo als het nu is, mogen wij geene aanmerkingen maken omtrent de in de Aanteekeningen genoemde Groote-baai van Nieuw-Guinea, mits ze maar zij geplaatst overeenkomstig het Schetskaartje van den Luitenant 1e Klasse de bruyn kops, ofschoon wij den zamensteller gaarne zouden verwijzen naar de Algemeene Kaart, in vier bladen; waar, zoo wij ons niet vergissen, de Geelvinksbaai geheel overeenkomstig de Nederlandsche opname van het jaar 1705 voorkomt. Wij zijn nog altijd van oordeel, dat, wat de geheele baai aangaat, de opname van 1705 steeds de de beste is. Dan ook zoude de Heer p. zich waarschijnlijk met den naam Geelvinksbaai hebben vergenoegd en niet hebben gesteld. ‘Groote-baai, van Dammen-baai of Geelvinksbaai.’ - Over de Eilanden van Oranje Nassau, reeds op de Kaart van den Heer melvill van 1846 nedergelegd, zullen wij niet spreken.
De Atlas van den Heer pijnappel is met belangstelling door ons onderzocht. Dewijl hij van oordeel, was dat er ‘een Atlas wezen moest’, vleijen wij ons, dat de ondervinding in dezen bij de zamenstelling opgedaan, dien Heer zal aansporen om bij het geleverde niet stil te staan, maar tot verbetering van het bereids uitgegevene zijne krachten te blijven inspannen. Meer dan wij zal de Compilator zelf bekend wezen met de leemten die nog in zijn arbeid gevonden worden. Als hij daarbij tot grondslag aanneemt dat een School-Atlas, zonder behulp van andere Kaarten, voor het onderwijs voldoende moet wezen, dan zal bij eene nieuwe uitgave deze - wij twijfelen daar niet aan - zoodanig in de behoefte voorzien, dat de Atlas in Nederland en in Indië voor het onderwijs algemeene aanbeveling zal erlangen, en zelfs voor huiselijk gebruik zal geraadpleegd worden.




Eene Harzreis. Herinneringen - Beelden - Gedachten van Leo. Te Sneek, bij van Druten en Bleeker. 1855. In gr. 8vo. 154 bl.

Deze humoristische reize zal met veel genoegen gelezen worden. Als motto voert de pseudoniem leo de volgende gedachte van lublink weddik: ‘Somtijds komt het Adamskind

{==231==} {>>pagina-aanduiding<<}
in den vreemdsoortigen toestand, dat hij werkelijk hongert en dorst...naar de natuur: ver, ver heen, dáár, waar God en niet de mensch meer spreekt: waar “de lieden” de schepping nog niet ver- en om- en mis-bouwd hebben; waar de natuur de kunst onder de armen grijpt.’ - Zoo jaagt ook leo de natuur na waar zij grootsch, verheven of schoon is, neemt haar als in zich op, en opent daar zijn gemoed voor den lezer, die, zegt hij, met hem bekend moet wezen, ‘vooral ook om vele los daarheen geworpene gedachten op de regte plaats te stellen, en geen valsch oordeel te vellen.’
Men verwachte hier geene eigenlijke reisbeschrijving of reisaanteekeningen, maar reis-indrukken, niet zelden in fantastische beelden teruggeven.
De reis gaat van Groningen over de Bourtange naar Osnabruck. Bij gelegenheid dat leo op dat reisje over het schoone weder spreekt, hooren wij de liefelijke ontboezeming:

Blaauwe hemel, groene blâren, 
Zacht gekweel der vogelenvlugt, 
Eerste spruit van korenaren, 
Frissche, malsche zomerlucht, 
Dartle golven, vlokkig schuim, 
't Oog zoo hel, de borst zoo ruim. 
 
Schoone, nooit gezongen Mei! 
Met het barsten van uw knoppen 
Springt een band en - 't hart is vrij! 
Als uw weelde in pareldroppen 
Aan de jonge bloemen zweeft, 
Voel ik dat mijn hart nog leeft. 
 
Ja, het leeft nog! Bange droomen 
Hielden 't in den slaap gekneld; 
Toen is, Mei, uw boô gekomen, 
Wekkend met een zoet geweld 
Levensadem, liefdegloed, 
Troetelbeelden van 't gemoed! - 

In Hanover heeft de reiziger een gesprek over tooneel en opera, en wij vernemen er uit, hetgeen ons trouwens niet verwondert, dat Groningen, met 33000 zielen, geen goed tooneel- en opera-gezelschap kan onderhouden. Met de toonkunst dweept de reiziger. Van zijn humoristischen aanleg draagt het

{==232==} {>>pagina-aanduiding<<}
boekje vele bewijzen. Vooral beviel ons, bl. 65, de vergelijking van Hanover en Brunswijk. De Brocken worden bezocht, en van dat verheven standpunt het ondergaan der zon bewonderd. - Een afgeluisterd gesprek tusschen eene jonge Dame en een geïmproviseerden minnaar, geeft een tusschenbedrijf tot de aanschouwing van den zons-ondergang. - De episode van den ‘Blinden anton,’ op bl. 106, is aandoenlijk en vervult het hart met weemoed over de menschelijke zwakheid.
Doch wij eindigen met de eenvoudige aanbeveling om het boekje in de hand te nemen, en den inhoud te genieten.




Ons Vaderland. Historisch-Romantische Schetsen, uit de Vaderlandsche Geschiedenis. Van de vroegste tijden tot op heden. Door G. Engelberts Gerrits. Met medewerking van eenige Vaderlandsche Geleerden en Letterkundigen. Eerste Deel. Met Vignet. Te Amsterdam, bij Allart en van der Made. 1856. In gr. 8vo. VI en 285 bl.

Wij beamen ten volle de woorden van den Schrijver van dit belangrijke werk, omtrent het wenschelijke eener meer algemeene verspreiding van de Geschiedenis onzes Vaderlands onder alle klassen der maatschappij. De in deze verkregene resultaten mogen het eigendom niet blijven van de onderzoekers en beoefenaars dier Geschiedenis, noch, behalve dezen, alleen ter kennis komen van weinigen, wier geestbeschaving hen in staat stelt om met vrucht de geleerde Verhandelingen, waarin die resultaten worden aangeboden, te lezen. Zal die Geschiedenis het doel bereiken: om het algemeen liefde in te boezemen voor den geboortegrond, en zucht ter navolging van de wijze en groote mannen die hier woonden en werkten, dan moet zij voor het volk toegankelijk gesteld worden. Aan grootere en kleinere leerboeken der Nederlandsche Historie bestaat voor onze Scholen en Gymnasiën geen gebrek. De uitgebreidere werken van wagenaar, en de na hem in het licht verschenene, hoe onmisbaar ook voor hen die de lotgevallen van ons volk in hunne beginselen, oorzaken, zamenhang, en gevolgen wenschen te onderzoeken, zijn voor het publiek niet geschikt, en zullen bezwaarlijk de belangstelling van het volk trekken, bij hetwelk gevoel en verbeelding in

{==233==} {>>pagina-aanduiding<<}
beweging moet gebragt worden, zal zijne aandacht geboeid, en zullen de nuttige lessen, die de Geschiedenis van ons land geeft, in zijn verstand en hart opgenomen worden. Bovendien leven wij thans in de eeuw der Romantiek, die voor menig Historisch verhaal reeds een toegang heeft gebaand waar het dien anders niet zou gevonden hebben.
Die toegang - wij twijfelen er niet aan - zal ook aan deze Historisch-Romantische Schetsen verleend worden. De levendige en aanschouwelijke voorstelling van zaken en personen, en de naauwkeurige en schilderachtige beschrijving van natuurtooneelen en gebeurtenissen, maken met de gepaste afwisseling en verscheidenheid van voorvallen, en de schoonheid van taal en stijl, waarin zich kracht aan sierlijkheid paart, het werk uitlokkend en boeijend. Men vindt zich telkens op het tooneel der gebeurtenissen geplaatst; van die overoude tijden af toen Keltische stammen op onzen bodem rondzwierven (*), en de jongere krijgslieden onder hen, door het verhaal hunner Oudsten van de daden hunner Vaderen, die Rome en Griekenland hadden doen beven, tot nieuwe ondernemingen werden aangevuurd; waartoe de Kimbrische vloed, waarvan het berigt ontzettend is, hen weldra drong, en die aanvankelijk voorspoedig en door overwinningen verheerlijkt, in de volslagen nederlagen der Kimbren en Teutonen door cajus marius eindigden.
Op nieuw betreden wij in het jaar 17 n. chr. dezen bodem, toen door een anderen volkstam, den Batavischen, ingenomen; die door den omgang met de Romeinen, wier vrienden en bondgenooten zij heetten, de eerste beginselen der beschaving hadden aangenomen, terwijl het land door het graven van kanalen, door het aanleggen van wegen, en door bebouwing een beter aanzien had gekregen. Wij vinden ons binnengeleid in het huis te Britten, het Praetorium van germanicus, waar tevens eene school was voor de Batavische jeugd, en ontmoeten germanicus' gemalin, agrippina, met velleda, en vervolgens met arminius' gevangen genomen vrouw in gesprek,

{==234==} {>>pagina-aanduiding<<}
over de dappere daden, onlangs, onder aanvoering van beider echtgenooten, op Germanië's grond bedreven, en waaraan ook de Batavische hulptroepen een werkzaam aandeel genomen hadden. De overwinnaar van arminius, door zijnen argwanenden Gebieder teruggeroepen, verschijnt, om aan zijne spitsbroeders bekend te maken dat hij hen verlaten moet. Wij zijn getuigen van de droefheid door die aankondiging verwekt, en van de volksspelen, naar den smaak van die tijden, hem ter eere gehouden. Met germanicus trekken wij Rome's muren binnen, waar hij in eene schitterende zegepraal de welverdiende, van de zijde des volks opregte, van die van tiberius en zijne gunstelingen geveinsde, hulde ontving. Wij vergezellen den held in het geheiligde bosch van Kolophon, waar het orakel hem het lot dat hem boven het heofd hing aankondigde (hoe dit zeer natuurlijk toeging, vernemen wij uit het vervolg), totdat wij hem op twee-en-dertig jarigen leeftijd te Antiochië op zijn doodbed vinden, als het slagtoffer van den man die aan germanicus' onbaatzuchtigheid de keizerskroon had te danken, welke deze voor zich had kunnen verkrijgen (*). Hoe algemeen de verslagenheid over zijnen dood, en hoe groot de eerbewijzen waren zijner nagedachtenis aangedaan, maar hoe ook deze tiberius in de oogen staken, en het lot verzwaarden van zijne weduwe, die met twee harer kinderen, na veeljarige gevangenis, onder de folteringen die zij leden bezweken, wordt ons ten slotte vermeld. - Van Pandataria, het eiland waar agrippina een smadelijk sterfbed vond, voert ons de Schrijver terug naar het Bataafsche strand, om in caligula, die door zijn
dwaas gedrag zijnen hoogen rang aan vriend en vijand ter bespotting prijs gaf, den onwaardigen zoon van zoo waardige ouders te aanschouwen, en ten laatste van de wederkeering der met zegeteekenen omhangen Batavieren van der Britten strand, en van de onregtvaardige gevangenneming van julius paulus getuigen te zijn. - Volgt men den Schrijver gaarne op de verschillende tooneelen waarop hij ons plaatst: ook zijne beschrijvingen van de maatschappelijke en huiselijke zeden en gewoonten der Romeinen en Germanen, van hunne kleeding, spijze, huisraad, wapen-
{==235==} {>>pagina-aanduiding<<}
tuig en spelen, en van de oude Godenleer met hare orakels, wigchelarijen en offerhanden, zullen met genoegen gelezen worden. Het werk heeft in één woord, zoo wat den vorm als wat den inhoud betreft, voor verstand en smaak zoo veel aantrekkelijks, dat wij het aan elk die van de geschiedenis van ons land een onderhoudend verhaal verlangt, kunnen aanbevelen.
Evenwel hadden wij in sommige opzigten het werk anders gewenscht. Over het algemeen schijnt het ons, voor het gewone publiek, te hoog. Het vordert, om verstaan te worden, voorbereidende kundigheden, eene geestbeschaving en oefening door lectuur, die niet zoo algemeen aangetroffen worden. Wij wijzen op de vergelijking tusschen Oud- en Nieuw-Rome op bl. 124-126, die wij vreezen, dat, hoe schoon en treffend ook, voor de meeste lezers zal verloren gaan. Hetzelfde is van toepassing op onderscheidene Romeinsche en Grieksche benamingen en gebruiken, waarvan de opheldering en verklaring veeltijds, maar niet overal, waar het voor den oningewijde noodig is, gegeven wordt. - Aan germanicus' verblijf hier te lande is teregt een belangrijk deel besteed. Ook de beschrijving van zijnen triumphalen intogt te Rome over zijne overwinningen op Duitschen bodem en in den omtrek van het Batavische eiland behaald, staat op hare plaats. Maar, wanneer de Schrijver nu germanicus op zijne verdere loopbaan tot aan zijnen dood van stap tot stap begeleidt, en van zijne uitvaart en de eere hem bewezen, als ook van agrippina's en harer zonen lotgevallen een omstandig verslag geeft, dan wijkt hij van de hem gestelde baan af, en verliest het doel van zijn werk uit het oog. De voorstelling van germanicus' en der zijnen later lot is indrukwekkend. Niemand zal ze kunnen lezen zonder eerbied te gevoelen voor den held, medelijden met zijn droevig lot en dat zijner betrekkingen, en verontwaardiging over de helsche listen zijner moordenaars. Maar zij behoort tot de Romeinsche Geschiedenis, niet tot die van ons Vaderland. En veel te los is de draad waardoor zij er aan gehecht wordt. Al ware ook het vertoeven van velleda en julius paulus te Antiochië en op Pandataria geschiedkundig te bewijzen: de rol door hen vervuld is te onbeduidend, dan dat hierdoor de opname van het daar
voorgevallene in eene Nederlandsche Geschiedenis zou te regtvaardigen zijn. Waar zou het heen,

{==236==} {>>pagina-aanduiding<<}
indien de bedrijven van eenen karel martel, karel den, groote en alva op onzen grond, aanleiding moesten geven tot een uitgewerkt verslag van hunne verdere daden en lotgevallen in onze Geschiedenis? Met eenige regelen van germanicus' latere ontmoetingen had de Schrijver moeten volstaan. - Van den anderen kant bood het behandelde tijdvak met betrekking tot ons land voorvallen aan, van welke voor deze Historisch-Romantische Schetsen meer partij had kunnen getrokken worden. De herhaalde togten van germanicus en zijne Onderbevelhebbers langs onze stroomen en door ons land, tegen arminius; de krachtige bijstand dien zij hierop van de Batavieren ondervonden; de legerplaats der Romeinen in onze nabijheid te Xanten; agrippina's moedig gedrag, ter opbeuring der versaagde gemoederen bij het gerucht der door haren echtgenoot ondergane tegenspoeden, en de opstand der Friezen tegen olennius, verschaften eene veel belovende stof. Vooral hadden wij den heldendood van cariovalda met zijne manschap, die den Romeinen aan den Wezer het pad ter overwinning baande, waarvan tacitus, naar zijne gewoonte, een kort, maar der lezing waardig berigt geeft, hier wenschen aan te treffen.
In een Historischen Roman heeft de Schrijver het regt, om wat de Geschiedenis niet heeft, aan te vullen, onder voorwaarde: dat de bijvoeging in den geest zij der personen en zaken die hij schetst, en de regten der Geschiedenis ongemoeid laat. De Heer engelberts gerrits heeft, blijkens zijne Voorrede, zelf gevoeld dat hij op die klip zou kunnen verzeilen; maar hij verzekert ons, dat hij met de meeste behoedzaamheid ze heeft trachten te vermijden. Gaarne geven wij hem het getuigenis, dat hij hierin gewoonlijk wel is geslaagd; doch niet altijd is 't hem gelukt. Wanneer wij op bl. 52 lezen: ‘de adelaren van julius caesar hadden de bloedige slagpennen over hunne (der Batavieren) welige landouwen uitgestrekt, en zijne Kohorten waren de vertreders geweest van bloeijende korenakkers, vruchten van de noeste vlijt der bewoners. De Batavische landman zou er later den ploeg bot scharen op krijgshelm en borstkuras, of bekkeneel en zwaard uitdelven van vriend en vijanden’ - dan is het zeker, dat aan deze voorstelling alle grond ontbreekt; dat het verblijf van caesar op onzen bodem onbewijsbaar, zelfs hoogst twijfelachtig

{==237==} {>>pagina-aanduiding<<}
is (*). Met de Geschiedenis in strijd is ook de voorstelling van den dood van teutobod. De Romeinen hadden de barbaarsche gewoonte, de gevangene Koningen en Bevelhebbers, na ze in zegepraal rondgevoerd te hebben, om te brengen. Zoo jugurtha en vercingetorix. Zonder twijfel heeft dan ook de Veldheer der verslagen Teutonen in hetzelfde lot gedeeld, en is hij niet, gelijk bl. 50 voorkomt, van verdriet over den geleden smaad in den kerker weggekwijnd. - Nog minder heeft ons de wijze waarop hier velleda optreedt, willen behagen. Zij was toch geene Batavische edellinge, zoo als zij bl. 61 heet, maar uit den stam der Bructeren (taciti Hist. 1. IV), en met hare waardigheid van Priesteres en Wigchelares, die een afgezonderd leven leidde, en op een hoogen toren haar verblijf hield, vanwaar zij door middel van anderen hare voorspellingen aan het volk liet toekomen, schijnt ons hare betrekking van Kamermaagd van agrippina, en haar langdurig verblijf aan dezer hof niet overeen te brengen.
Van de tweede dezer Historisch-Romantische Schetsen luidt het opschrift: Claudius civilis en zijne tijdgenooten. Maar aan deze opgave beantwoordt de inhoud der Schets niet. Bij claudius civilis denkt ieder aan den dapperen Batavischen strijder tegen de Romeinen onder vorula en cerialis, na den dood van nero. Maar deze Schets, die vijf zesde gedeelten van dit Eerste Deel uitmaakt, gaat van het 17e jaar na christus tot aan de regering van Keizer claudius. Het optreden van dien claudius civilis valt dus in een later tijdperk; terwijl uit het verhaal blijkt dat hier zijn vader, die denzelfden naam zal gedragen hebben, bedoeld wordt. Het vignet stelt agrippina door velleda vergezeld voor, in aanraking met arminius' vrouw en kind. De eerste is goed geteekend, maar het haar der drie laatsten is van Italiaansche, niet van Germaansche kleur: hetgeen te meer bevreemdt, wanneer men in aanmerking neemt de uitweiding op bl. 60, enz. over het goudgele haar der Germanen en Bataven.
Wij zien de volgende Deelen van dit werk met belangstelling te gemoet.





{==238==} {>>pagina-aanduiding<<}

Gedichten van R. Bennink Janssonius. Te Groningen, bij P. van Zweeden. 1855. In gr. 8vo. 104 bl.

De Dichter der ‘Lentebloemen’, der ‘Jonge Dooden’, der ‘Legenden van herder’, en van het ‘Vrouwenleven, Zangen des Geloofs en der Liefde’, is reeds zoo gunstig bij alle beoefenaren en vrienden van poëzij in ons Vaderland bekend, dat het hun verwonderen zou, als wij zeiden een gedicht van hem niet met genoegen en stichting gelezen te hebben. Maar al wat er in dichtmaat van hem in het licht verschijnt is ook óns bijzonder aangenaam, omdat zijne verzen niet alleen behagelijk zijn door de zuiverheid van hunnen bouw, door hunne zoetvloeijendheid en helderheid, in weêrwil van de diepte en rijkdom van gedachten, die er vaak in besloten liggen, maar ook den lezer tot nadenken stemmen, en zijne liefde voor 't geen goed en schoon is, zijn geloof aan God en Diens Heilig Woord, zijne hoop op de onsterfelijkheid, en zijne zucht om voor God en christus te leven, opwekken en vermeerderen. Dat wij in dit gevoelen niet dwalen, hebben ook deze Gedichten ons weder bevestigd. Sommigen daarvan zijn reeds vroeger gedrukt; doch men zal met ons den Dichter danken, dat hij die, met eenige nieuwe Gedichten in dezen kleinen bundel verzameld, en alzoo gewaarborgd heeft tegen het gevaar van vergeten te worden; waaraan verspreide Gedichten zijn blootgesteld.
De bundel wordt geopend met het bekende dichterlijke verhaal: ‘stefanus’. Op andere plaatsen hebben bevoegde pennen aan de veelzijdige verdienste van dit Bijbelsche Historiestuk reeds regt laten wedervaren, en wij vereenigen ons ten volle met al wat er goeds en loffelijks van is gezegd. Alleen vinden wij den stijl voor een episch gedicht, inzonderheid voor een verhaal, te lyrisch; en een paar der beelden komen ons voor geen volkomen spiegels te zijn van de afgebeelde zaken of handelingen; en ééns (bl. 16), waar den Joden de gedachte wordt toegeëigend: dat zij jezus hebben vermoord, heeft de Dichter zich door zijn subjectief, of liever Christelijk gevoelen laten vervoeren. Men ziet hieruit dat wij opmerkzaam gelezen hebben. Het stuk is overigens vol gloed, waarheid en leven, en strekt zoo wel den Godgeleerde als den Dichter tot eer.

{==239==} {>>pagina-aanduiding<<}

Vooral de domeinen van de subjective lyrische poëzij, in al hare schakeringen, zijn die van den Eerw. bennink janssonius, en het is, naar ons gevoelen, dáár, dat alle de overige hier aangeboden bloemen van poëzij door hem zijn geplukt. Wij beschouwen ze, de Oden uitgezonderd, als liederen; al zijn niet al de gedichten in coupletten of stancen afgedeeld, en al brengt de leerende strekking van ‘Californië’, het laatste gedicht in den bundel, ons half in twijfel of dat niet tot de Didactische poëzij zoude behooren. Behalve die fraaije bespiegeling over de voortreffelijkheid van ‘hemelrijkdom’ boven de schatten der aarde, ontvangt men, onder de titels: ‘Kersavond; Paaschmorgen; Hemelvaartsdag; Pinkster; Verademing; Het Woud; Nachten: I. Herfstnacht; II. Stormige Nacht; III. Winternacht; Verandering; Van Huis; Licht en Duister, en: Hereenen’, dertien Godsdienstige en wereldlijke Liederen, en drie Lierzangen, de een, getiteld: ‘Vernieuwing. Maart 1848’, en de twee anderen: ‘De Aartsbisschop van Parijs. I. 24 Februarij 1848, II. 26 Junij 1848’.
De twee laatstgenoemde Oden, de eerste tot afkeuring van des Aartsbisschops Herderlijken brief, en het daarop gevolgde Te Deum, waarbij de Dichter vraagt en antwoordt:

Van waar die ijver om des Heeren tempélhof 
Te naadren, en in dankbre psalmen 
En vrome beden 's Eeuwgen lof 
Thans luid en krachtig te doen galmen? 
Zie 't volk heeft straks, in stouten waan, 
De hechtste banden losgereten, 
En onder vloek en lasterkreten 
De vlam des oproers op doen gaan; 
Het heeft, in woeste drift ontgloeid, 
Den Julythroon vernield, van 's Konings achtbre slapen 
Een eens geschonken kroon gerukt, en 't blinkend wapen 
Met kostbaar burgerbloed besproeid - 

en de andere, vier maanden later, tot eere van dien prelaat, die zich onder nieuwe oproerlingen begaf, om hen, ware 't mogelijk, door woorden van vrede en liefde te bezadigen, maar te midden zijner pogingen doorschoten werd - zijn in den waren toon der Ode, krachtig van stijl, en, zonder overdrijving verheven in gevoelens en gedachten. De Dichter roept te regt den gevallen Aartsbisschop toe:

{==240==} {>>pagina-aanduiding<<}


Maar overwonnen zijt gij niet, gij knecht des Heeren! 
Bewondrend zal nu de aard u eeren, 
Om 't offer dat ge uw volk kwaamt biên; 
En 't vonnis, dat zij had gesproken, 
Toen de oproervaan was opgestoken, 
Door uwen mond gewijd - zij heeft het thands herzien. 
Uw dood heeft ze uitgewischt, de vlek die op uw leven 
Om 't woord bij 's Konings val moest kleven, 
En naamloos heerlijker dan 's Bisschops praalkleedij 
Siert thands de martlaarskroon de slapen 
Des Herders, die daar voor zijn schapen 
Zijn leven heeft gesteld als gij! 

Minder zijn wij ingenomen met den lierzang: ‘Vernieuwing. Maart 1848’, betreffende de maatregelen van Koning willem II, waarvan de toenmalige Grondwetsherziening het gevolg is geweest. Dat ligt niet aan mindere waarde van het gedicht in stijl, kracht, verheffing of gloed; ook niet aan verschil van inzigt ten aanzien van de gebeurtenis, daar wij meenen dat het oordeel over 't al dan niet weldadige dier vernieuwing, waaromtrent de gevoelens zoo ver uiteenloopen, eerst aan latere tijden behoort; maar het ligt dáárin, dat de Dichter in het vuur der uitboezeming, bij de gewone verheffing van het voorgeslacht, te weinig gedacht heeft aan de deugden en verdiensten zijner tijdgenooten. De vraag:

Waar bleef die moed en kracht 
Waarmeê een wakker voorgeslacht 
De woeste, ontembre zee naar zijn bevel deed luisteren, - 
Slavin, die van rondsom ons schittrende offers bracht? 

zou niet zijn gedaan, als de Dichter gedacht had aan de van Nederland onafhankelijke politieke gebeurtenissen in de eerste dertien jaren dezer eeuw; aan de daardoor veranderde omstandigheden ook voor den handel, en aan het gebruik dat van onze heroverde zelfstandigheid, met betrekking tot de zee, is gemaakt: hetzij men die beschouwe als slavinne van onzen handel, of als geboeide vijandin van onze kusten en gronden. Het besluit om de zee in Holland, door 't droogmalen van den Haarlemmer-meer, te breidelen, was zonder wedergade; en wij twijfelen zeer of het voorgeslacht wel ooit, gelijk de tijdgenoot, eene vloot van twee-honderd of meer Oost-Indië-vaarders bezeten hebbe. De vraag:

{==241==} {>>pagina-aanduiding<<}


Waar is die moed, die 't volk niets dan zijn God deed vreezen? 

klinkt ons niet minder vreemd, wanneer wij denken aan Neêrlands krijgsbedrijven na 1812: aan de wapenfeiten onzer burgers in 1813 en 1814; aan Quatre-Bras; aan Waterloo; aan Algiers; aan Palembang; aan Java; aan de volkswapening van 1830, verheerlijkt door de zelfopoffering van van speyk, en bekroond met de lauweren van een tiendaagschen zegetogt: alle tijdperken en feiten van moed, die wij beleefd hebben, en waarin en waarbij wij gevoelden, en de wereld ook erkende, dat de tijdgenoot in heldenmoed en gereedheid om goed en bloed voor 't algemeen belang op te zetten, zijne vaderen evenaarde. Wij vinden het, hoe schoon deze Ode ook zij in den vorm, daarom toch jammer, dat zij hier zoo geheel is opgenomen.
Niets anders dan lof en toejuiching hebben we voor al de overige liederen. Of de Dichter, op de hooge feestdagen der Christenheid, de hoofden van huisgezinnen opwekt om de geboorte des Heeren niet enkel in de kerk, maar ook in huis te vieren; of, op Paaschmorgen, rouwdragenden wijst op den hemelschen glans die de graven hunner geliefden bestraalt; of, op Hemelvaartsdag, uit de rondom hem bloeijende Natuur, met verlangen naar boven, den stijgenden leeuwrik naoogt; of, op Pinkster, zijne geloovige verwachting uitstort, dat er een Pinkster aanstaande is, waarop de Heilige Geest op al wat mensch heet zal dalen; of, in wereldlijke liederen, diep gevoel voor het grootsche en schoone der schepping, innige zucht naar de genoegens van het stille landleven, blakende gehechtheid aan het Land en de plaats zijner geboorte vertolkt, of, vol mededoogen, zwervenden en lijders met voorbede en vertroosting gedenkt - altijd en in alles blijken zijn rein gevoel, levendige verbeeldingskracht, zuivere kunstzin en smaak, warme menschenliefde, en verlichte Godsvrucht. Al de liederen mogen ook voorbeelden van welluidendheid en zoetvloeijendheid worden genoemd. Zij bevatten bovendien, zoo vaak de stof er aanleiding toe geeft, meesterlijke schetsen van Natuurtooneelen, zoo schilderachtig in de uitgelezenste kleuren der taal verzinnelijkt, dat de Dichter, naar óns gevoelen, geroepen is om vooral uit te munten als Zanger der Natuur. Tot eene proeve van den toon, trant, stijl en geest der liederen strekke het

{==242==} {>>pagina-aanduiding<<}
lied, getiteld: ‘Hemelvaartsdag’, dat wij, verlegen met de keuze uit zoo veel schoons, bij voorkeur overnemen, om zijne betrekkelijke kortheid:

Hoe blinkt de weêrgeboren aard, 
Vol heerlijkheid en zegen, 
Vernieuwd, gelijk een hemelgaard, 
Den blijden wandlaar tegen! 
Hun golfjens spattend van kristal, 
Vermelden frissche stroomen, 
Met zoet geruisch, door 't bloeiend dal: 
‘Laat elk wie dorst heeft komen!’ 
De dood, die over veld en meir 
Zijn harden schepter zwaaide, 
Leî heerschersstaf en rijkskroon neêr, 
En 's levens adem waaide: 
Zijn niet de zerken, waar ge een traan 
Van weemoed op liet vloeien, 
Begraven onder rozeblaân 
En leliën die bloeien? 
Geen traan van rouw wordt hier geweend; 
De keur van staatsiekleeden, 
Doorzaaid met levend eêlgesteent, 
Ontrolt zich voor uw schreden; 
Heel de aarde tooit zich als een Bruid, 
Die vrolijk haar trezoren 
Voor d' aangebeden man ontsluit, 
Wien zij zal toebehooren. 
Is 't vreemd, dat hier het harte spreekt 
En vraagt in zoet verlangen: 
‘Zeg, Heer! wat nog aan de aarde ontbreekt, 
Om waardig U te ontvangen? 
Is de aard niet nieuw, voor U bereid, 
En wilt Ge er nu niet wonen, 
Om hier Uw Rijk van heerlijkheid 
Aan wie U zoekt te toonen?’ 
 
Maar van die heerlijk bloeiende aard 
Verheft op vlugge wieken, 
De leeuwrik daar zich hemelwaart, 
Bij 't blozend uchtendkrieken. 
Zie elken tak van 't groenend woud 
Een bonten vogel wiegen, 
Dien 't nestjen, kunstig saamgebouwd, 
Straks vrolijk uit zag vliegen. 

{==243==} {>>pagina-aanduiding<<}

Ginds kiest een teedre nachtegaal 
Zich geurge bloesemtwijgen, 
En doet er, in bezielde taal. 
Een lied der schepping stijgen. 
Een tal van zangers op de blaân, 
Op heestertak en bloemen, 
Heft zachte en schelle liedren aan 
Om 't schoon der aard te roemen; 
Maar, leeuwrik, gij ontvlucht het schoon 
Van bosschen en valleien, 
En mengt uw lied niet met den toon 
Der dartle vooglenreien; 
Deze aarde kan u niet voldoen, 
En, eenzaam opgestegen, 
Vliegt ge over berg en woudplantsoen, 
Den blaauwen hemel tegen; 
Uw vlerken worden nimmer moê, 
En door geen aard beluisterd, 
Zingt gij den hemel 't loflied toe, 
Waarin het heimwee fluistert. 
Hoe trilt die toon! o Wij verstaan 
Uw vlucht en uw gezangen: 
Door 't schoon der aarde niet voldaan, 
Op vleuglen van 't verlangen, 
Verheffen we ons naar hooger sfeer, 
Bij 't klimmen onzer toonen; 
Daar is ons erfdeel, daar de Heer, 
Daar wil Hij ons doen wonen. 
Wij willen dringen in het licht, 
Waarin voor al de Zijnen 
De Heer Zijn vriendlijk aangezicht 
Vol heerlijkheid doet schijnen. 
Maar zie...een wolke aan 's hemels boog 
Houdt nog dien glans verborgen - 
Doch Englen fluistren van omhoog 
Den Christen toe: ‘Tot morgen!’ 

Wij achten 't onnoodig hier nog iets bij te voegen; maar hopen dat onze letterkunde door den Eerw. bennink janssonius met nog vele bundels van zulke gedichten zal worden verrijkt, en wenschen hem, tot dat einde, voor immer kracht en lust, om van den inspannenden arbeid van zijn gewigtig ambt, verpoozing te vinden in de kunst die hij zoo waardiglijk en met zoo veel geluk beoefent.





{==244==} {>>pagina-aanduiding<<}

Cadsandria. Zeeuwsch-Vlaamsch Jaarboekje, voor het Schrikkeljaar 1856. Verzameld door J.H. van Dale. Te Schoondijke, bij A.J. Bronswijk. In kl. 8vo. XXXVI en 156 bl. f :-90.

De Verzamelaar der ‘Cadsandria’ hoopt dat deze derde Jaargang niet de laatste moge wezen. Wij hopen het met hem, omdat, zoo er reden ware tot vrees voor het staken der uitgave, dit zou moeten liggen in gebrek aan belangstelling bij de bewoners van Zeeuwsch-Vlaanderen. Aan stof zal het der Redactie niet spoedig ontbreken; want het veld dat zij zich ter bearbeiding heeft uitgekozen, is rijk en vruchtbaar. Het ‘vasteland van Zeeland’ heeft evenzeer zijne geschiedenis, zijne eigenaardigheden en merkwaardige bijzonderheden als andere Gewesten; en zoo wij de ‘Cadsandria’ nog niet op ééne lijn kunnen stellen met den ‘Gelderschen Volks-Almanak’, de medewerkers toonen toch allezins voor hunne taak berekend te zijn. De historische en oudheidkundige bijdragen in dezen Jaargang zijn de lezing overwaard. Vooral ‘Jantje van sluis, de oudste klokkenist van Vlaanderen’, door Mr. egberts risseeuw; de ‘Nalezingen aangaande St. Anna ter Muiden’, door h.q. jansen; de ‘Keuren’ en de ‘Naams-afleiding van Aardenburg’, door j.h. van Dale, en de ‘Moffeschans’, door J. van der Baan, verdienen eene eervolle vermelding.
Ook het letterkundig gedeelte der ‘Cadsandria’ is lofwaardig, als men in aanmerking neemt dat de Redactie slechts bijdragen plaatst van gewestgenooten. Onder hen treffen wij onzen b.ph. de kanter aan, dien wij overal zoo gaarne ontmoeten, en wiens ‘Vergeet-mij-niet op een Kerkhof’ dit Jaarboekje tot sieraad strekt.
Die verklaring kunnen wij niet afleggen van: ‘De Winter’, door j. jobse; want merkten wij daar goede, zelfs zéér goede versregels in op, eenigen er van herinnerden ons oude kennissen; en wie waarborgt ons nu de oorspronkelijkheid der overigen?
Reeds de aanvang van dat gedichtje:

‘Hoe bar is de winter, hoe grimmig en guur’ - 

riep ons den eersten regel van het schoone en bekende gedicht van withuys in 't geheugen:

{==245==} {>>pagina-aanduiding<<}


‘Hoe bar is December, hoe grimmig en guur’. 

Even zoo lazen wij op bl. 58:

‘Geen sneeuwvlok, die niet zijne goedheid verkondt, 
Geen avond, geen opgaande morgen.’ 

Bilderdijk zong in zijne heerlijke ‘Rust in Hoop’ (zie ‘De Voet in 't Graf’):

‘Geen grasscheut, die niet zijne goedheid verkondt, 
Geen avond, geen opgaande morgen’. 

Zulke vrijheden mogen in de toonkunst geoorloofd zijn, de Heer jobse zal niet beweren dat hij door het veranderen van twee woorden die verzen tot de zijne heeft gemaakt. Het vierde district van Zeeland vormt wel eene afgelegene streek, maar onze vaderlandsche Dichters zijn er niet onbekend; en de historische bijdragen in de ‘Cadsandria’ geven dit Jaarboekje aanspraak om ook buiten de Provincie gelezen te worden.
Mogen de Uitgever en Verzamelaar dáár, zoo wel als in hun eigen Gewest, de aanmoediging ondervinden, welke hunne onderneming ruimschoots verdient!
g.




In den Rook des Tijds. Schetsen uit de Portefeuille van Alexander V.H. (Verhuell). Te Amsterdam, bij J.H. Gebhard en Comp. 1856. In 8vo. f 2-:

Alexander verhuell, de teekenaar met stift en pen, is eene specialiteit onder onze letterkundigen, en geen wonder daarom, dat zoo ras er wat nieuws van hem wordt aangekondigd, zijn arbeid de algemeene aandacht trekt, en zijne geestige schetsen vele koopers en kijkers vinden. Zeker is dit achttal schetsen reeds in veler handen, al haasten wij ons die aan te kondigen en ruimschoots aan te bevelen, daar ook deze weder in alle deelen het bewijs leveren van de objectiviteit des Auteurs, en van zijn uitmuntend talent om levenstoestanden af te kijken, en tot in hare minste détails weder te geven.
Op de eerste bladzijde vindt men in de titelplaat eene allegorische verklaring van den wel wat zonderlingen titel van dezen bundel. De tweede en derde stellen zeer aanschouwelijk de rid voor ‘naar en terug van eene promotie-partij’. Deze souvenirs uit den studententijd van den Auteur worden gevolgd door eene geestige teekening, met een niet minder geestig bij-
{==246==} {>>pagina-aanduiding<<}
schrift, waaruit het duidelijk wordt hoe een jong mensch duizend gulden in den vreemde met reizen kan zoek brengen, en met eene dosis wetenschappelijke kennis, wèl te verstaan van vrouwen, paarden en wijnen, kan wederkeeren, en toch die verkregene wetenschap ten genoege van zijn papa kan te luchten hangen: alles ten bewijze dat het spreekwoord: ‘Zoo als de ouden zongen, zoo piepen de jongen’, nog niet uit de mode of uit den tijd is.
Geeft deze schets een tooneeltje uit het ‘high life’ te aanschouwen, de vijfde schets, onder den titel van: ‘Een Wijze der negentiende eeuw’, levert een tafereeltje uit het volksleven. Twee oude paaijen zitten in den hoek van den haard druk te discoureren over den goeden ouden tijd en ‘bonneparte’; maar een dreumes, wien op de centenschool eene massa historische jaartallen werden ingepompt, maakt hen, tot hunne groote verwondering en verbazing over zijne wijsheid, op eene chronologische vergissing opmerkzaam.
De zesde plaat is eene nieuwe bijdrage tot de geschiedenis van ‘De Visch en den Mensch’: eene aardige teekening, die wij vooral aan opzieners over de jagt en visscherij ter bepeinzing aanbevelen.
De zevende schets - naar ons inzien de best geslaagde uit den bundel - stemde ons weemoedig. ‘Eeuwige Vriendschap’ draagt zij tot onderschrift, en stelt een viertal jongelingen voor, die, onder 't ruimschoots offeren aan den God des wijns, elkander ‘eene eeuwige vriendschap’ toedrinken. Maar de engel des doods en de grijze tijdgeest kijken om een hoekje, en lagchen de vrolijke jongens eens hartelijk uit. Voor den denkenden beschouwer moet deze plaat veel aantrekkelijks hebben.
De achtste schets is - om met den man der rarekiek te spreken: ‘een dubbel stik’: de beide plaatjes worden door het geestige bijschrift goed verklaard; reden, waarom de Auteur zeker het onderschrift weg liet: aan zijne lezers overlatende om het idée naar hunnen zin te omschrijven. ‘Consequent!’ zouden wij zetten boven 't eerste; ‘Een gestichte Kerkganger’ boven 't laatste.
Onder uitnoodiging aan den Auteur om zijne belofte, in de opdragt aan zijnen vriend gedaan, na te komen, en met beleefd verzoek ook óns de volgende schetsen wel te willen toezenden, bevelen wij deze zijne nieuwe geestvruchten onvoorwaardelijk aan.





{==247==} {>>pagina-aanduiding<<}

Twee Neven. Een Verhaal, door N. Donker. Te Amsterdam, bij J.H. Gebhard en Comp. 1854. In gr. 8vo. 314 bl. f 3-30.

Reeds door zijn eersteling: ‘Onder de Menschen’, en eenige novellen in Jaarboekjes en elders, heeft de Schrijver van dezen roman zich doen kennen als iemand, wien, bij eene scherpe opmerkingsgave, het talent is toebedeeld, om wat hij aanschouwde en gevoelde, op eene aangename en degelijke wijze aan zijne lezers mede te deelen.
Zoo iets onze belangstelling in dit zijn werk nog meer kon opwekken, was 't wel zeker het Voorwoord, waarin het hoofddenkbeeld dat den Schrijver bezielde, in deze weinige woorden wordt uitgedrukt: ‘werklijk, ernstig is het leven’. Dat thema deed ons verlangen kennis te maken met de levensbeschouwing welke hij als de meest geschikte tot waarachtig levensgeluk en opbouwing voor een hooger leven aan de hand zou geven. En nu wij gelezen hebben willen wij, ook in weinig woorden, aan onze lezers mededeelen: hoe de Heer donker in zijne twee hoofdpersonen doet zien, op welke wijze die ernst soms wordt ontwikkeld bij den een, en onderdrukt bij den ander; hoe hij wezen moet om vruchten te dragen; en wat het gemis er van nadeeligs wrocht, zelfs bij het bezit van schitterende talenten.
De neven eduard rindt en kuno van wallenburg verschillen hemelsbreed in maatschappelijke positie, in neiging, en in karakter; maar beider aanleg is uitmuntend, en belooft, wat het verstandelijke betreft, véél voor de toekomst. Eduard is de oudste zoon van een talrijk, niet ruim met tijdelijke middelen bedeeld gezin; kuno is de eenige zoon van schatrijke ouders, en een bedorven kind. Beide worden opgevoed op dezelfde kostschool; maar hij die weinig bezit, begrijpt dat arbeid en talent hem een weg door 't leven moeten banen; terwijl de ander de in hem sluimerende gaven slechts ontwikkelt om er mede te schitteren, en zich boven anderen te verheffen. Nog duidelijker wordt welras hunne verschillende levensopvatting, wanneer men eduard - tegen zijn zin, maar uit pligtbesef - op het kantoor zijns vaders werkzaam vindt,

{==248==} {>>pagina-aanduiding<<}
in dezelfde stad waar kuno zich aan een zorgeloos studentenleven overgeeft. De strijd des levens vormt eduard tot een man met een helder hoofd en een warm en edel hart; het leven zonder strijd doet kuno zoo diep vallen, dat er nimmer aan opheffing uit dien val mag worden gehoopt.
Gaarne gaven wij - als meer ruimte ons gegund ware - eene breedere schets van beider ontwikkeling en toekomst; doch nu moeten wij ons tot de verklaring bepalen, dat wij de karakter-schildering van deze hoofdpersonen uitmnntend vinden. Wij voegen echter nog een enkel woord hierbij over de nevenfiguren en de schildering van sommige toestanden.
Zoo zeer als wij het karakter van kohl naar de natuur geteekend vinden; zoo hoog als wij loopen met de schildering der andere personen; zoo weinig vrede hebben wij met de bewerking van altendorp's karakter. Als de roman in de laatste helft der vorige eeuw te huis behoorde kon 't misschien mogelijk worden geacht, dat een half-talent als hij zich staande hield op zekere hoogte. In dagen als de onze komt ons dat geheel onwaarschijnlijk voor. De Heer donker is te zeer op het gebied van kunst en litteratuur te huis, om niet toe te stemmen dat iemand als rindt een te helder oordeel heeft, om zich langen tijd door den geleerden glans van een altendorp te laten verblinden.
Deze aanmerking is de eenige die wij op karakter- en situatie-schildering in dit wèl geschreven werk te maken hebben. De politieke geest die er in heerscht, kon ons stoffe geven tot eene meer omstandige beoordeeling, daar wij op dit punt nog al van den geachten Schrijver in meening zouden verschillen. Dit verschil van opinie is echter geene reden voor ons, om iets te ontnemen aan onzen ruimen lof. Het zou ons leed doen, wanneer dit boek in den dagelijkschen stroom van romans verloren ging. Wij bevelen 't ieder aan, die in een met lezen doorgebragt uur niet enkel uitspanning zoekt, maar ook voedsel voor hoofd en hart.




Graaf Willem IV van den Berg. Een flaauwe in dagen van kracht. Door Chonia (J.C. Kindermann). Twee Deelen. Te

{==249==} {>>pagina-aanduiding<<}
's Hertogenbosch, bij Gebroeders Muller. 1855. In gr. 8vo. 617 bl. Met gesteendrukte titels en vignetten. f 6-50.

Er is een tijd geweest dat wij met romans aan de geschiedenis van onzen worstelstrijd met Spanje ontleend als overstroomd werden; romans, die, op enkele gunstige uitzonderingen na, 't zij door de onhandigheid der Auteurs, 't zij door het gemis van geschikte bronnen, veel meêwerkten tot eene scheve voorstelling der historie, en een verminken der portretten van de groote mannen dier dagen; geschriften, die geheel verkeerd op den volksgeest werkten, en de meening der massa her- en derwaarts slingerden, om eindelijk door hunne valsche voorstelling open ooren en harten te bereiden voor de stem dergenen, die om politieke of godsdienstige redenen er lust in zouden gevoelen, de geschiedenis dier roemrijke dagen te reconstrueren en een blaam te werpen op den doorluchtigen held en zijne medestanders, aan wien wij naast God een onafhankelijk volksbestaan, gegrondvest op het Protestantsch beginsel, hebben te danken gehad.
Maar die tijd is voorbij, de historische roman heeft met van buren schele en krabbendam c.s. uitgediend en voor den roman intime plaats gemaakt, en zoo wij nu en dan nog stemmen vernemen, die door hunnen arbeid ons herinneren dat het veld nog niet is afgemaaid; wij hooren die gaarne, omdat ein guter Klang’ ons oor treft, waar een bosboom-toussaint, schimmel of chonia, het verledene voor hunnen spiegel plaatsen, en, der waarheid getrouw, gesteund door onafgebroken studie, strikte historische eerlijkheid, en op grond van feiten, tot heden niet of weinig gekend, voorgelicht door geschriften eerst kortelings ontdekt of alléén voor den man van wetenschap toegankelijk, ons de Vaderen voorstellen zoo als zij waren; niet de geschiedenis opofferende aan den roman, veeleer - zoo als in 't werk dat voor ons ligt - den roman er door heen vlechtend, als een naauw zigtbaren, en daarom van alle belangrijkheid of gewigt voor 't weefsel ontblooten draad, dien wij gaarne zouden missen, waar de historie in zoo gespierden stijl en zoo bevalligen vorm ter onzer kennisse wordt gebragt.
Volmondig kunnen wij deze verklaring afleggen, dat de ge-
{==250==} {>>pagina-aanduiding<<}
schiedenis van den flaauwhartigen willem van den berg door chonia op meesterlijke wijze is behandeld, want het is of wij, door den Auteur voorgelicht, hem zien leven en handelen, en geheel ons verplaatsen in zijn toestand, ja doordringen tot in de diepste diepte van zijn hart, om op 't eind met den Schrijver hem te veroordeelen, als een flaauwe, van wien 't gelden kon wat de groote Apostel eenmaal op de Laodiceërs toepaste. Waar wij hem ontmoeten, 't zij als huisvader op zijn voorvaderlijk slot van 's Heerenberg, of te Brussel waar hij mede aan het hoofd staat der verbondene edelen; 't zij wij hem als banneling zien te Keulen of te Bremen, dan wel als overwinnend veldheer binnen Kampen of Zwolle; of hij onder armoede gebukt of in weelde levende door ons wordt aangetroffen, nu gloeijende van ijver voor de goede zaak, dan uit Godvergeten eigenbelang transigerende met parma, Spanje's veldheer; hier water in de eene, ginds vuur in de andere hand aanbrengende; hier voor eene wijle krachtig, dáár laf, verraderlijk en onmannelijk; nu bukkende voor de stem van zijn geweten, voor de inspraak van zijn beter ik; dan, gehoor gevende aan die fluisterende stem, die hem aandrijft om vreemd en eigen, eer en goede naam, geloofsovertuiging en banden des bloeds gering te achten, waar 't financiëel belang of zelf-verheffing geldt; om eindelijk zoo diep te vallen als iemand viel in die dagen, gebrandmerkt als verrader, veracht door beide de partijen, eerloos al was hij straffeloos, - overal bewijst de Auteur dat hij zijn onderwerp ten volle in alle opzigten meester is.
Al verzwijgt hij 't, al bedekt hij de feilen in haar karakter zoo veel mogelijk; om trouw aan de historie te blijven, mogt de Auteur ook in maria van nassau - des Zwijgers zuster, van den berg's gade - niet vergoêlijken wat eene vlek werpt op haren naam. Zij bewees het, dat, mogt zij de bloedverwante zijn van den grooten grondlegger onzer vrijheid, zij daarom zijne geestverwante niet heeten mogt. Maar maria was vrouw, was moeder, was de gade van eenen laffen en niets waardigen echtgenoot; al had zij veel willen voorkomen, God weet 't, of ze iets zou hebben vermogt! - De teekening van deze historische figuur is mede van den beginne tot het einde volgehouden; zij boezemt belangstelling, en wat meer zegt...

{==251==} {>>pagina-aanduiding<<}
medelijden in. chonia heeft de vrouw weten te sparen, waar hij nu en dan de dochter der Nassau's hard vallen moest.
Ook lodewijk van nassau, de held van Heiligerlee, en zijn broeder johan zijn met eene meesterhand geschetst. Uytenham, parma's gezant, niet minder; Hillebrandt, Groningens burgemeester, - al komt hij slechts weinige oogenblikken ten tooneele - eveneens.
Onze beperkte ruimte vergunt ons niet, om in détails te treden. Alleen dit: chonia's ‘Graaf van den Berg’ is eene éénige, keurige, bijdrage tot de geschiedenis van het ontstaan, den voortgang en de vernietiging van het Verbond der edelen; is een degelijk en doorloopend overzigt van alle de groote gebeurtenissen der zoo gewigtige jaren 1566-1584, en verdiende al was 't daarom alléén reeds algemeene belangstelling. Buitendien is de voorstelling levendig en boeijend tot den einde toe, getuigen onder meer de moord te Zutphen; van den berg's huisselijk leven te Bremen; zijne onderhandelingen tijdens zijn stadhouderschap met parma's gezant; alles is met even frissche kleuren geschetst, ieder tooneel bewijst het dat het door eene meesterhand werd bearbeid.
Zoo zien wij gaarne de geschiedenis en de ontwikkeling van ons volksbestaan beschreven. Zulk een arbeid heeft blijvende waarde, hij boeit den ongeletterden en den wetenschappelijken lezer beide. Moge chonia nog veelmalen ons Hollandsch publiek op zoo degelijke, echt Hollandsche geschriften vergasten!




Algemeene Mythologie, geschetst voor Gymnasiën en Inrigtingen van Middelbaar Onderwijs, door Dr. A.W. de Klerck. Tweede, vermeerderde druk. Te Amsterdam, bij P. Ellerman. 1856. In kl. 8vo. 80 bl. f 1-:

Onder de werkjes die in de laatste jaren op het gebied der Mythologie verschenen zijn, is er geen dat zich door beknoptheid en volledigheid zoo zeer aanbeveelt als dit.
Na eene Inleiding over het Heidendom bevat het een overzigt van de Mythologie der Oostersche volken: Chinezen, Baktriërs, Meden en Persen, Indiërs, Babyloniërs, Phoeniciërs

{==252==} {>>pagina-aanduiding<<}
en Karthagers, Aegyptenaren en Aethiopiërs, die belangrijkheid aan beknoptheid paart, en waarin menige bijzonderheid is op te merken tot opheldering en verklaring van de Mythologie der Grieken en Romeinen, die de hoofdplaats in het boekje bekleedt. De Mythologie dezer beroemde volken, die steeds vereenigd geleverd werd, is hier voor ieder volk afzonderlijk behandeld. De Schrijver, den historischen weg volgende, heeft de Godenleer der Grieken vóór die der volken van Italië geleverd, in dier voege, dat men eerst Griekenlands Theogonisch stelsel, de Goden van den Olympos, de Chthonische Goden en Heroën behandeld vindt, en daarna de Godenstelsels der Etruskers, Latijnen en Sabijnen, met aanwijzing van de Goden die door hen van de Grieken zijn overgenomen, en ook van de Begripsgoden, die later zijn ingevoerd toen de Philosophie te Rome begon te bloeijen. Deze wijze van behandeling achten wij zeer doelmatig; ja voor eene goede opvatting van de godsdienstige denkbeelden der oude volken de ware te zijn. Aan het boekje is bovendien eene korte schets der Keltische, Germaansche en Skandinavische Mythologie toegevoegd, die tot heden, zoo wij meenen, bij 't Gymnasiale onderwijs niet in aanmerking is gekomen. Het aangename van den vorm en de helderheid van den stijl zijn allezins geschikt om de leerlingen te boeijen en hunne weetgierigheid op te wekken; de correctie is blijkbaar met zorg geschied; de druk en het papier zijn fraai, en het zestigtal groepen en figuren, op zestien plaatjes, die het werkje versieren, den inhoud verduidelijken en de lezing veraangenamen, is verdienstelijk. Dit alles, en de betrekkelijke goedkoopheid van het boekje doen ons eindigen met den wensch, dat een ruim debiet den bekwamen Schrijver en vlijtigen Uitgever beloonen moge voor de zorgen aan dezen tweeden druk besteed. Wij vestigen de aandacht van allen die in de Mythologiën der oude volken belang hebben te stellen, op dit hoogst verdienstelijke
werkje.


{==253==} {>>pagina-aanduiding<<}

Boekbeschouwing.




Achttal nagelaten Leerredenen van L. Dibbits, in leven Predikant der Nederduitsche Hervormde Gemeente van Utrecht. Met Portret. Te Utrecht, bij C. Bielevelt. 1855. In gr. 8vo. XII en 156 bl. f 1-50.

Als de Gemeente eens ontslapen leeraars zoo talrijk is, dat men rekenen mag voor eenigen zijner preken het noodige debiet onder haar te zullen vinden, en wanneer de nagelaten leerredenen niet zóó middelmatig, of beneden 't middelmatige zijn, dat zij de gedachtenis des overledenen geene eer zouden aandoen, dan achten wij 't goed en zelfs pligtmatig, dat de herder tot zijne Gemeente blijve spreken ook nadat hij gestorven is. Zij heeft er eenig regt toe, dat te verwachten. Velen der ouderen van jaren zijn doorgaans, òf aan zijn persoon, òf aan zijne predikwijze zóó zeer gewend en gehecht, dat de preken van een ander leeraar niet ligt weêr in die mate den weg tot hun verstand en hart zullen vinden. Denzulken is 't met der daad behoefte, zich den ontslapen vriend en voorganger door 't lezen en herlezen van zijn predikwerk telkens weder in zijne eigenaardigheden te kunnen vertegenwoordigen, en, als van ouds, hun verstand door hem te laten overtuigen, en hun hart door hem te laten roeren. Na deze inleiding behoeven wij wel niet te zeggen dat de uitgave van dibbits' Leerredenen onze goedkeuring wegdraagt.
Zij zijn uit de voorhandene gekozen door zijnen veeljarigen medebroeder francken, en worden door dezen bij 't publiek ingeleid met een hartelijk en zeer lezenswaardig woord, waarin hij de prediking van dibbits op eene voor den homileet belangwekkende wijze kenteekent. Moge de ingenomenheid van den vriend het goed wel eens in uitmuntend veranderen, de leemten, met name van de voordragt, worden toch óók niet verzwegen. Dat men hier vruchteloos naar nieuwe beelden of denkbeelden zou zoeken, geeft francken zelf toe. ‘Het eenvoudige’ - zegt hij - ‘was bij d. het eigendommelijke.’ Eenvoudigheid, in den zin van ongekunsteldheid, kan niet

{==254==} {>>pagina-aanduiding<<}
genoeg geroemd worden; maar anders strandt zij wel eens op de klip van alledaagschheid, en wij zouden niet durven beweren dat d. die geheel is ontzeild. Hoog, daarentegen, prijzen wij de beknoptheid dezer leerredenen, en de zaakrijkheid, waarmede deze, als gewoonlijk, gepaard gaat; hoogelijk ook den gekuischten en beschaafden, en daarom toch niet minder duidelijken en vloeijenden stijl; hoog bovenal de innige gehechtheid aan christus en Zijn Evangelie, en de zucht om haar in anderen over te planten en voor hun leven vruchtbaar te maken, welke hier allerwege doorstraalt. In 't kort, ofschoon wij den Utrechtschen Prediker op grond van deze zijne geestesvruchten moeijelijk in de rij onzer grootste kanselredenaars zouden durven opnemen, onder de voornaamsten van den tweeden rang durven wij hem met gerustheid rangschikken.
De Ieerredenen hier aangeboden, zijn over: I. Ezech. xxxvi: 26a. Een nieuw hart, de beste nieuwjaarszegen. Deze leerrede zal wel aan de omstandigheid, dat zij door d. juist op den nieuwjaarsmorgen van zijn sterfjaar is uitgesproken, hare opname te danken hebben; anders komt haar inhoud ons daartoe wat ál te gewoon voor. Beter beviel ons: II. 1 Petr. i: 23-25. De bestendigheid van het Evangelie. Wel is waar hebben we óók hier een veel behandeld onderwerp, maar eene keurige bewerking geeft er iets nieuws aan. Uit deze preek nemen wij, tot eene proeve van dibbits' kansel-arbeid, de plaats over, waar hij het duurzaam bestaan van 's Heeren Woord op aarde schildert. ‘Eeuwen zijn verloopen, sinds het er was; van zoo menig geschrift, voor wetenschap en kunst van belang, betreurt de geleerde wereld het onherstelbaar verlies; onnoemlijk veel is door de hand des tijds vernield; alleen dit boek, het boek van Gods openbaring, is niet vernield. Tallooze gevaren hebben het bedreigd, en zijn er door overwonnen. Het mogt, als dwaas voor den Jood en ergerlijk voor den Heiden, op geene bekendheid kunnen hopen. Alleen langs den moeijelijken weg van gedurig afschrijven, of den onzekeren van mondelinge mededeeling, mogt nog deszelfs bewaring eene onwaarschijnlijke mogelijkheid zijn. Ontelbare horden van ruwe barbaren mogen het Christelijke Europa overstroomen, om aan alle kennis en beschaving den doodsteek te geven. Een geestdrijvend profeet, met bedrog in den mond,

{==255==} {>>pagina-aanduiding<<}
en het zwaard in de hand, mag geheel het Oosten voor zijne nieuwe leer doen bukken. De donkerste nacht der middeleeuwen mag bijkans geheel de wereld overdekken. In volgende, nog altijd dreigende tijden mag, aan de ééne zijde, het alles overheerschend bijgeloof Gods Heilig Woord aan de handen des volks ontrukken, op de lijst der verboden boeken plaatsen, en door beulshanden doen verbranden; - mag, aan de andere zijde, het drieste ongeloof zijn ontzagchelijk leger, onder de vaan der Rede, verzamelen, tot bestrijding en verminking van Gods Openbaring. In weerwil van dat alles is het Evangelie, als het werk van God, gebleven wat het was. Op de eene plaats verdrongen, nam het naar de andere de wijk. Bijkans overal slechts in het stof der kloosters bewaard, schitterde het in Piemonts ontoegankelijke valleijen in reinen glans. De volken die het bestreden, deed het bukken voor zijn gezag. De drukkunst gaf het als vleugelen, de Hervorming nieuwe onwederstaanbare kracht. Ja, zijne verdelging is reeds eene onmogelijkheid geworden. Ieder jaar verkondigt zijne nieuwe zegepralen. Zoo wordt de aarde eens vol van de kennis des Heeren. Zoo blijft het Woord des Heeren in der eeuwigheid.’ - III. Gal. iv: 1-7. De komst van christus, als strekkende tot afschaffing der oude, en tot invoering eener nieuwe en heerlijker Godsdienst-inrigting. Een belangrijk thema, helder, bondig, en levendig ontwikkeld. IV. Luk. x: 21a. De genoegens van jezus op aarde. Aan deze bij uitnemendheid schoone leerrede, wier titel reeds de aandacht uitïokt, en geen bloote titel is, zouden wij, al is de toepassing misschien betrekkelijk wat te schraal uitgevallen, den palm boven al de overige toekennen. Zij alleen is den aankoop des bundels wel waard.
Weinig minder intusschen voldeed ons V. Luk. xxiv: 34b. De verschijning van den opgestanen Heiland aan petrus. De in schijn arme tekst is onder de bearbeiding van d. rijk geworden. VI. Psalm cx. De heerschappij van den Messias, als priester en stedehouder van God. Eene niet kwalijk gelukte proeve om de schoonheden des Bijbels onder 't bereik en 't gevoel des volks te brengen; maar die wij toch zouden hebben uitgemonsterd, omdat zij gebouwd is - wat we anders gaarne aan den leeftijd van d. toegeven - op die verouderde exegese, welke david tot dichter, en den Messias tot held van dezen psalm maakt. Dat althans ónze Messias

{==256==} {>>pagina-aanduiding<<}
er niet beschreven is, heeft d., te oordeelen naar de oppervlakkigheid, waarmeê hij de krijgsbeelden op jezus overbrengt, welligt onwillekeurig zelf gevoeld. VII. Hebr. xii: 12, 13. Het betamende van vernieuwden ijver na vertraging in het Christendom, en VIII. Hebr. ix: 27, 28. Het vertroostend licht, waarin dood en oordeel door het Evangelie geplaatst worden. Deze beschouwen wij, even als de eerste, voor goede, doch gewone preken over hoog noodige, maar gewone onderwerpen; ja, de laatste schijnt door f. voornamelijk dáárom te zijn gekozen, wijl hij het gepast rekende ‘den bundel met eene leerrede over den zaligsten troost des Christens te sluiten’.
Wij hebben den waardigen d. niet gekend, en zelfs maar weinig van hem gehoord; maar achten den ontslapene, om dit zijn werk, en wenschen dat de Gemeenten waarin hij heeft gearbeid, dit aandenken eens degelijken Leeraars met belangstelling mogen ontvangen en in wèl verdiende eere houden!
v.p.




Het Woord der Waarheid. Populaire Inleiding in de Schriften van het Nieuwe Testament. Naar het Hoogduitsch van J.F. Wucherer, door Alb. van Toorenenbergen, Pred. te Hendrik-Ido-Ambacht. Een Boek voor het Volk. Te Utrecht, bij Kemink en Zoon. 1855. In kl. 8vo. IV en 190 bl. f :-90; bij de 12 ex. f :-75; bij de 25 ex. f :-60; bij de 50 ex. f :-50.

Tot eene populaire Inleiding in 't N.T. - geene gemakkelijke taak voorzeker! - worden, dunkt ons, onder meer, deze vier vereischten gevorderd: 1o. een, zoo ver 't onderwerp toelaat, aangename en bevattelijke stijl; 2o. eene beknoptheid, die niet alleen 't overtollige, maar zelfs 't minder noodige afsnijdt, ten einde den niet-wetenschappelijken lezer niet te verwarren of te vervelen; 3o. eene volledigheid, die den leek niet verlegen laat, wanneer hij eene strijdvraag der Theologen, die zijne belangstelling wekt, opgehelderd, en, zoo mogelijk, opgelost wil zien; 4o. eene waarheidsliefde, die op 't gebied van kritiek en exegese even wars is van behoudzucht als van roekeloosheid, en bij gevolg evenmin de orthodoxistische als liberalistische waanwijsheid, waaraan de half-geleerde leek niet zelden laboreert, in de hand werkt.

{==257==} {>>pagina-aanduiding<<}

Toetsen wij nu wucherer's boek aan deze immers niet onbillijke vorderingen, dan mogen wij hem den lof niet weigeren, dat zijn stijl ons voor 't volk ongemeen geschikt voorkomt. Doch tot het tweede door ons gestelde vereischte overgaande, voldoet hij ons reeds minder, en kunnen we de bedenking niet terughouden: of niet de inhouds-opgaven der Nieuw-Testamentische Schriften, en ook de chronologische berekeningen, zonder schade, merkelijk hadden kunnen worden ingekort.
Hoofdzakelijk echter heeft de Schrijver ons op 't derde en vierde punt onbevredigd gelaten. Volledigheid!! Men zou bij 't lezen van déze Inleiding bijkans vergeten wat verbazende opschudding en omwenteling de negatieve kritiek gedurende onzen leeftijd in de Bijbelsche Inleidings-wetenschap heeft aangerigt! Terwijl aan de berekening van 's Heeren geboortejaar ruim acht pagina's besteed zijn, wordt de grond waarop alles rusten moet, de oorsprong der Evangeliën, in minder dan anderhalve bladzijde met gieseler's vrij onwaarschijnlijke diegesen-hypothese afgedaan, en daarop later, zoo positief mogelijk, van ‘vier geheel onafhankelijke Schrijvers’ gesproken. Dat mattheüs in 't Hebreeuwsch geschreven hebbe, had de Schrijver niet eens aangeroerd, zoodat de Vertaler zich genoopt vond, het althans met drie regels aan te stippen. Of men de Handelingen met de Tubingers voor een partijschrift hebbe te houden; of die - naar Hand. xvi: 10 vg. 1-3, waartegen xx: 4, 5 - geheel of gedeeltelijk aan timotheüs, of aan lukas, en al dan niet eerder aan den eersten dan aan den laatsten moet toekennen - naar zulke vraagstukken behoeft men hier niet te zoeken. De Brief aan de Efeziërs wordt - niet als onbetwijfelbaar - maar, ten minste voor een argeloos lezer, als onbetwijfeld voorgesteld, en voorts al het raadselachtige van dit geschrift met de circulair-hypothese en de gelijktijdigheid van den Brief aan de Kolosseërs verholpen. Over de bezwaren tegen de pastoraal-brieven, tegen die van jakobus en petrus, geen woord! Over 't verschil omtrent den Schrijver der Openbaring een enkel zéér
stellig, maar zeer weinig afdoend woord. En hierbij steekt nu weder op 't zonderlingst af de cordaatheid en uitvoerigheid, waarmeê hij te regt den Brief aan de Hebreën zijne Paulinische afkomst betwist.
Reeds op dit alles kleeft niet alléén de blaam van onvol-
{==258==} {>>pagina-aanduiding<<}
ledigheid, maar te gelijk ook van die behoudzucht, welke de waarheidsliefde ook van den welmeenendste weet te verschalken. Hiervan vinden wij nog sterker blijken, wanneer we w. van 't algemeene tot het bijzondere volgen. Dáár vinden wij bij Luk. ii: 2, op 't voetspoor van wieseler - uit wien een groot deel van wucherer's boek voetstoots gecompileerd is - al wederom de onverdedigbare vertaling aanbevolen: Deze beschrijving was de allereerste en geschiedde voor dat cyrenius stadhouder over Syrië was. Dáár vinden we verder nog altijd de tweevoudige tempelreiniging beweerd, en de tweede gevangenschap van paulus. En dáár óók - om niet méér te noemen - vinden we jakobus, den zoon van alfeüs, nog steeds tot neef van jezus verheven, en met jakobus, den broeder des Heeren, geïdentificeerd: eene combinatie waarvan het verkeerde door Dr. blom zóó onweêrlegbaar is bewezen, dat de Vertaler, wetenschappelijker dan zijn Auteur, dáártegen toch niet nalaten kan op te komen.
Onze slotsom is, dat, hoewel het volk door dit boek juist niet grootelijks geschaad zal worden, het er evenwel ook maar weinig door gebaat is. De uitnemende vertolking, de naauwkeurige correctie, de compresse en toch duidelijke druk waren beter aan iets beters besteed.
v.p.





Het Evangelie van Johannes, gebragt in huizen en harten. Een Godsdienstig en Wetenschappelijk Dagboek voor beschaafde Christenen, nagelaten door G.H. van Senden, in leven Theol. Doct., Ridder der Orde van den Ned. Leeuw, Lid van vele Binnen- en Buitenlandsche Geleerde Genootschappen, en Predikant te Zwolle. Uitgegeven door G.H. van Senden, jr., Pred. te Leur. Derde Deel. Te Zwolle, bij W.E.J. Tjeenk Willink. 1855. In gr. 8vo. XVI en 400 bl.

Dit Derde Deel van een werk waarover wij reeds meermalen met aanbeveling gesproken hebben, behandelt het gebeurde in den avond vóór jezus' lijden. De geleerde Schrijver doet er geheel den geest en het leven van 's Heilands afscheidsrede en gebed in uitkomen, en brengt die met de hem eigene warmte en helderheid over in de harten der lezers. Vervolgens beslaat de lijdens- en opstandingsgeschiedenis zelve, zoo

{==259==} {>>pagina-aanduiding<<}
als de Evangelist die mededeelt, een belangrijk gedeelte van het boek, en nu moge deze of gene - zoo als dat in onze dagen niet wel anders zijn kan - van den Schrijver in opvatting verschillen, of over het eene of andere minder vinden dan hij er gewenscht of verwacht zoude hebben; - het geheel is zoodanig, dat wij op nieuw het werk bij ieder Christelijk gezin aanbevelen. De wetenschappelijk gevormde zal het niet inzien zonder iets er uit te leeren; de eenvoudigste zal het verstaan en begrijpen, en ieder vindt er stichting en voedsel in voor zijn gemoed. Tot eene proeve van de welsprekendheid des ontslapen waardigen Leeraars strekke het navolgende, dat kort vóór zijn te vroeg en onverwacht verscheiden uit zijn hart is gevloeid: ‘Ook voor u en mij zal eens het oogenblik komen, waarop met den laatsten adem ook de laatste beweging ophoudt, en de koude van het ijs zich verspreidt over ons ligchaam. - Spoedig, wie weet hoe spoedig, en onverwacht, kan die verandering met ons plaats hebben. Zal dan het gelaat nog de sporen vertoonen van de zielrust, waarmede de Christen sterft, of van de wroeging, die het binnenste van den goddelooze in de laatste ure verscheurt? Zal er dan geene andere rouwe zijn, dan die van het kleed, dat aan en uit wordt getrokken? Of zullen er harten bloeden en de oogen van velen nat worden? Het staat aan ons zelven. Bepalen zich al uwe inspanningen tot u zelven; eindigt uw streven in eigen genot, eigene eer, eigen voordeel, - houdt gij het licht dat u gegeven, de kracht die u geschonken is, alleen voor u, - gij hebt het u zelven te wijten, dat niemand eens om u treurt. Is uw leven dat van hem die de wereld en hare begeerlijkheden volgt, of zelfs dat van hem die misdadig wordt en schuldig staat voor God en menschen, om uw henengaan zal geen traan vlieten. Het is vooruit te zien, men zal uw aftreden beschouwen als eene verlossing van een voorbeeld dat kwaad stichtte, van eenen invloed die schadelijk
was. - O! wie beeft niet op de bloote voorstelling er van, om zoo de aarde, die hem gevoed, de maatschappij, die hem gezegend heeft, de Kerk van christus, die hem kweeken wilde tot een burger van het Godsrijk, te verlaten? Wie schrikt er niet voor zóó in het oordeel van tijd en eeuwigheid te vallen? Neen, wij willen ons kort en vlugtig bestaan nuttig maken tot heil voor anderen, het zal gewijd zijn aan

{==260==} {>>pagina-aanduiding<<}
het belang van het Christendom; weldaden willen wij rondom ons strooijen, smarten verzachten, afgedwaalden te regt brengen; voor waarheid, regt en Godsdienst strijden; zelve ons volmaken, opdat zij onze goede werken zien, en onzen Vader, die in de hemelen is, verheerlijken. - Dan worde ons ligchaam een lijk vroeg of spade, allen die ons kenden, zullen de offers brengen van hun gevoel.’
Wij twijfelen niet of de achting den waardigen man door zoo velen toegedragen, zal ook blijken in den aftrek van dit zijn nagelaten werk, hetwelk in vele handen verdient te zijn.






Bijbelsch Woordenboek voor het Christelijk Gezin. Uitgegeven door W. Moll, P.J. Veth en F.J. Domela Nieuwenhuis, Hoogleeraren te Amsterdam. Onder medewerking van onderscheidene Nederlandsche Geleerden. Tweede Deel. Lett. I-N. Te Amsterdam, bij P.N. van Kampen. 1855. In gr. 8vo. 603 bl. f 8-40.

Wij zeggen niet te veel als wij dit werk eene schatkamer noemen, waarin veel en velerlei kostbaars verzameld en geordend ligt. Men zou zich vermoeijen als men 't achtereen wilde uitlezen; doch daar is 't ook niet voor bestemd. Het is een Woordenboek, om bij gelegenheid van dienst te zijn. Wie een voorval leest uit de Israëlitische geschiedenis, en er méér van wenscht te weten, sla de artikelen op over de Israëliten en de Joden, en hij zal zich bevredigd vinden. Hoe dikwerf denkt men bij 't lezen der H. Schriften aan Jerusalem en de velerlei lotgevallen dier merkwaardigste van alle steden: hier vindt men een ruim overzigt van al wat die stad betreft, de eenige wier geschiedenis met hare verwoesting niet is geëindigd. Leest men iets onvolledigs aangaande Ninivé, de reuzenstad van Assyrië, of van het oude Thebe, of Memphis: hier vindt men zoo ver mogelijk de vruchten der jongste ontdekkingen opgegeven. Wenscht men Bijbelsche karakters te zien toegelicht: men heeft het werk op den naam van den bedoelden persoon maar te openen. Evenzoo vindt men hoogst belangrijke artikelen over de Bijbelsche aardrijkskunde en natuurkunde en de natuurlijke historie van het Heilige Land. Vooral is er veel zorge besteed aan het bewerken van de

{==261==} {>>pagina-aanduiding<<}
inleiding op de verschillende Boeken der H. Schrift. Het zou een belangrijk boekdeel uitmaken, als de artikelen daartoe betrekkelijk, afzonderlijk wierden uitgegeven. De Schrijvers hebben, dunkt ons, hier wel eens het niet-wetenschappelijk gezin uit het oog verloren, en zich meer bepaald lezers van wetenschappelijke ontwikkeling voorgesteld. Wie, b.v., de inleidingen op de Boeken van mozes en op den Profeet jesajas leest, zal dit, gelooven wij, toestemmen. Zij schroomen ook niet zich op het gebied der kritiek te begeven, en, gedachtig aan de spreuk: ‘Doe wèl en zie niet om’, dragen zij de resultaten van hun onderzoek voor, zonder te vragen wie al dan niet van hun inzigt verschille; maar de wetenschap wint daarbij, zonder schade voor het redelijk geloof. - Bij de inleidingen op de Schriften van het Nieuwe Verbond vindt men derzelver geloofwaardigheid tegen de Tubinger School met waardigheid gehandhaafd.
Dit werk behoort gevonden te worden in de bibliotheek van elken Godgeleerde, en ook in ieder Christelijk huisgezin, waar de Bijbel geen vergeten boek is, en men elkander vraagt: verstaat gij wat gij leest? - Met nog één Deel zal het compleet zijn.




Beknopte Handleiding tot de regte kennis en waardering der Heilige Schriften. Een Christelijk Leesboek, naar het Hoogduitsch van Leipoldt. Door M.A. Amshoff, Predikant te Groningen. Tweede, vermeerderde druk. Te Groningen, bij M. Smit. 1855. In kl. 8vo. 67 bl. f :-40.

Dat er van deze Beknopte Handleiding een tweede druk is noodig geweest, bevreemdt ons niet, maar verblijdt ons. Wij hadden zelfs wel gewenscht dat de eerste uitgave, die in 1847 verscheen, reeds vroeger dan vóór een paar jaren ware uitverkocht geworden. Het boekjen is zóó geschreven, dat het ook door de eenvoudigsten met vrucht kan gelezen worden, en op katechisatiën in aller handen verdient te komen. Bij eenigzins gevorderden wekt het ligt den lust op, om méér te weten aangaande de bijzonderheden die hier besproken worden, en het ontbreekt niet aan hulpmiddelen in onze dagen, om daaraan te voldoen. Zelfs voor de behoeften van nog

{==262==} {>>pagina-aanduiding<<}
méér geoefenden is gezorgd; maar dit neemt niet weg dat deze Handleiding, hoe beknopt ook, gansch niet overbodig is. Men behoeft ook niet te vreezen dat daarin zou voorkomen wat aan verdere ontwikkeling in den weg staat, zoo als wel eens het geval is met andere zulke geschriften. Hier en daar zouden wij misschien iets méér hebben gewenscht. Ook stootten wij wel eens op eene enkele onnaauwkeurigheid. Onnaauwkeurig, b.v., is het, bij de opgave van het historisch ontstaan der H. Schrift, de vier Evangeliën te vermelden, en eerst daarna van de Apostolische Brieven te spreken (bl. 15). Het is toch bekend dat deze laatste geschriften meerendeels ouder zijn. Maar wij willen niet vitten, en ook niet angstig onderzoeken, met welk regt deze tweede druk eene vermeerderde genoemd wordt. De Vertaler schijnt er nu en dan iets bijgevoegd te hebben. Dat zijn plan om het geheel om te werken en aanzienlijk uit te breiden, schipbreuk geleden heeft op ligt verklaarbaar tijdgebrek, rekenen wij geene schade. Het boekje kan, juist zoo eenvoudig en beknopt als het daar ligt, bij vlijtig gebruik, een uitgebreid nut stichten in de Gemeente. Wij bevelen het daarom bij vernieuwing aan.




Wat zegt God tot Neêrlands Volk in en door den jongsten Watervloed? Tweetal Leerredenen, over Psalm 95 vs. 7b, 8a en over Job 5 vs. 18; uitgesproken op den 18den Maart 1855, door A. Lambrechts en R. van Beuningen van Helsdingen, Predikanten te Lienden en Ommeren, in de Neder-Betuwe. Uitgegeven ten voordeele der Hulpbehoevenden in die Gemeenten. Te Tiel, bij de Wed. D.R. van Wermeskerken. 1855. In gr. 8vo. 56 bl. f :-60.

De dagen van den jongsten watervloed liggen reeds een geheel jaar achter ons. Dat wij echter om die reden de aankondiging dezer leerredenen niet achterwege houden, heeft zijne oorzaak in den lof, dien wij aan de waardige mannen, van welke zij afkomstig zijn, ook nu nog wenschen toe te brengen. Zij hebben getoond te weten wat zij als herders en leeraars aan hunne Gemeenten schuldig waren. Toen zij, veertien dagen na het gebeurde, optraden, spraken zij haar op hoog ernstige en zeer gepaste wijze toe, ten einde een

{==263==} {>>pagina-aanduiding<<}
gewenschten invloed uit te oefenen op aller harten. En hunne toespraken, ofschoon in haast en onder drukkende omstandigheden bewerkt, hebben zij niet geaarzeld in het licht te geven; deels opdat het gesprokene ook elders ingang mogt vinden, deels opdat zij door de uitgave in staat mogten geraken om aan de noodlijdenden eenigermate te hulp te komen. Wij hebben ons verblijd over den echt Christelijken toon, hier aangeslagen, en achten de Gemeenten gelukkig, waar zóó gepredikt wordt. Niet dat deze leerredenen door zeldzame gaven van welsprekendheid, door vernuftige inkleeding of wendingen, of in eenig ander opzigt uitmunten; dat zij verre! Maar zij hebben eene krachtige aanbeveling in hare gepastheid voor die ure, en in haren ernst, geëvenredigd aan de behoeften der hoorders, en geheiligd door het Christendom. Wat wil men meer? Van alle vergelijking onthouden wij ons. Eigenlijk gezegde aanprijzing tot lezing en verspreiding komt niet meer te pas. Wij geven alleen eere, aan wie eere toekomt. En daartoe is het nooit te laat.

Strijd der Beginselen, of de Grieven en Beschuldigingen van het Roomsch-Katholicisme tegen het Protestantisme in Nederland, in het licht gesteld en wederlegd door den Schrijver van: ‘Vóór achttien Jaren en nu’, enz. Derde, herziene en veel vermeerderde druk. Te Tiel, bij H.C.A. Campagne. 1855. In post 8vo. 122 bl. f :-60.

Dit geschriftjen is reeds zoo algemeen bekend, dat de derde uitgave er van niet meer dan eene bloote aankondiging kan behoeven. Het is eene, ja, scherpe, maar volkomen gegronde polemiek tegen den Ultramontaanschen geest. Vleit men zich dat zulke redeneringen de Roomsche broederen zullen overtuigen, dan vergist men zich; want aan den leiband van het priestergezag mogen noch durven zij iets lezen dat, in welken vorm dan ook, tegen het Jezuïtisme geschreven wordt. Maar zulke geschriftjes kunnen zeer wel medewerken om Protestanten te versterken in hun geloof, en te wapenen tegen de listen der sluwe vijanden van het Protestantisme. Uit dát oogpunt bevelen wij dezen herdruk aan. Jammer nogtans dat zulk eene polemiek uitgelokt en daardoor noodig wordt!





{==264==} {>>pagina-aanduiding<<}

Eene Levensvraag voor oogenblik en toekomst. Armverzorging en Armbestuur, naar aanleiding der verordening op de Geneeskundige Armverzorging, voor de stad Amsterdam, met de Armenwet in verband beschouwd, door J.P. Heije. Te Amsterdam, bij P.N. van Kampen. 1856. In gr. 8vo. 67 bl. f :-30.

De geschiktste wijze van armverzorging behoort onmiskenbaar onder de gewigtigste vraagstukken van den dag, dewijl vele en velerlei belangen daarin regtstreeks of zijdelings betrokken zijn. Moge die quaestie grootendeels feitelijk beslist zijn door de Armenwet van 28 Junij 1854, waarbij alle ondersteuning der armen aan de kerkelijke en bijzondere instellingen van weldadigheid wordt overgelaten, zoo zijn daarmede echter geenszins alle zwarigheden en bedenkingen, die, bij de toepassing van het door de Wet uitgesproken beginsel, zich voordoen, opgeheven of opgelost. Integendeel geven de stedelijke en andere gemeentelijke reglementen, welke ter uitvoering der genoemde Armenwet, herzien, of, zoo er nog geene bestonden, voor het eerst moeten vastgesteld worden, tot velerlei bedenkingen aanleiding. Dat was ook het geval in de hoofdstad des rijks, waar bepaaldelijk de geneeskundige armverzorging tot verschillende beschouwingen aanleiding gaf. In eene Raads-vergadering van 18 October 1855, werd, namelijk, met 15 tegen 13 stemmen beslist, dat voor geneeskundige hulp, van stadswege in of buiten de gasthuizen verleend aan bedeelden van Kerkgenootschappen, van de respectieve Diakoniën eene billijke retributie zou worden gevorderd. Op de toen vastgestelde verordening, wier inhoud thans van onze beschouwing zij uitgesloten, zal echter nader worden teruggekomen, na de daartegen ingebragte bedenkingen door de Diakoniën der drie aanzienlijkste Kerkgenootschappen te Amsterdam, en na het door een Raads-lid ingezonden en door anderen genoegzaam ondersteund voorstel: om haar in nadere overweging te nemen. Daar dus over laatstgenoemd vraagstuk op nieuw zal moeten beslist worden; mag het door den Heer heije uitgegeven geschrift, dat daarin zijne aanleiding vond, en thans ter aankondiging voor ons ligt, als een tijdig en belangrijk verschijnsel beschouwd worden; niet slechts voor den Amsterdamschen Gemeente-Raad, maar voor allen die in de zaak

{==265==} {>>pagina-aanduiding<<}
der armenbedeeling belang stellen. De Schrijver heeft, namelijk, de gronden waarop het in de Armenwet uitgesproken beginsel: kerkelijke armenzorg als regel, burgerlijke armenzorg als uitzondering, steunt, met onmiskenbaar talent ontwikkeld, en niet slechts de redematigheid, maar ook de wenschelijkheid en aannemelijkheid van dat beginsel, zoowel uit een maatschappelijk oogpunt, als in verband met de belangen der Kerk en der armen zelve, tegen de door velen geopperde bedenkingen en bezwaren verdedigd. Wij hebben er niets op af te dingen, doch betwijfelen niet te min de uitvoerbaarheid van het door ons Gouvernement aangenomen en tot Wet verheven stelsel, wanneer dit in zijne geheele uitgestrektheid en bij strenge consequentie moet toegepast worden. Dan toch moet ook de geneeskundige armverzorging (benevens het onderhoud van werkhuizen, enz.), òf grootendeels, òf geheel voor rekening der Diakoniën komen, die reeds nu naauwelijks bij magte zijn, in het hoogst noodige te voorzien, en die voortaan van alle subsidie uit de burgerlijke gemeente-kas zullen verstoken zijn. Hoe zullen deze zich de noodige gelden verschaffen, als hare inkomsten, uit de Diakonie-fondsen en uit vrijwillige giften, op verre na niet toereikende mogten bevonden worden? Hoe groot zullen vooral de bezwaren zijn in zoodanige plaatsen en gemeenten, waar de inwoners, òf met het Kerkgenootschap, tot hetwelk zij behooren, weinig ophebben, òf waar het vrijwillig geven tot eene treurige zeldzaamheid geworden is? Zullen welligt de Diakoniën door den drang der omstandigheden genoodzaakt worden, een hoofdelijken omslag over de leden van haar Kerkgenootschap te beproeven? Moge Christelijke en onbekrompen weldadigheid zulk een maatregel noodeloos maken, en er krachtig toe bijdragen om ons weldra uit het overgangs-tijdperk, waarin wij als nog verkeeren, tot een staat van bestendigheid, tot eene duurzame en
proefhoudende regeling der Armverzorging te brengen! Moge vooral een welmeenend overleg tusschen Gemeente-besturen en Diakoniën tot de oplossing leiden van de velerlei botsingen en conflicten, die tusschen beide, bij ontbrekende welwillendheid en bij streng vasthouden van toegekende regten, kunnen geboren worden! Dat zou vooral het geval kunnen zijn ten opzigte der Geneeskundige Armverzorging, nadat de Regering, in hare Memorie van Beantwoording, de gewigtige, doch geenszins in de Wet

{==266==} {>>pagina-aanduiding<<}
uitgedrukte, verklaring heeft afgelegd: ‘Geneeskundige onderstand, waar de Diakonie er zich niet mede belast, behoort van zelven tot hetgeen het burgerlijk Bestuur kan verleenen, dewijl het geven van geneeskundige hulp in redelijken zin volstrekt onvermijdelijk is.’




De Scheikunde van het Onbewerktuigde en Bewerktuigde Rijk, bevattelijk voorgesteld en met eenvoudige proeven opgehelderd. Derde, herziene en veel vermeerderde uitgave van stöckhardt's Schule der Chemie, bewerkt door Dr. J.W. Gunning. Te Schoonhoven, bij S.E. van Nooten. 1855. In kl. 8vo. 560 bl. f 4-20.

In de scheikunde is ons geen populair leesboek bekend, dat eenvoudiger in vorm, en duidelijker in de behandeling der zaken is, dan ‘De Scheikunde van stöckhardt’. Wij noemen dit boek een modèl van populariteit. Zoowel de onbewerktuigde als de bewerktuigde scheikunde is er voortreffelijk in behandeld. De daadzaken die de Schrijver gekozen heeft om den oningewijden lezer met de onbewerktuigde scheikunde bekend te maken, zijn meerendeels van dien aard, dat zij door eenvoudige proeven kunnen worden opgehelderd, en men slechts weinig hulpmiddelen noodig heeft om deze proeven in het werk te stellen.
Mag het reeds eene zware taak heeten, een populair leesboek over onbewerktuigde scheikunde te schrijven; moeijelijker nog is het in eenvoudige en duidelijke trekken een beeld te geven van de bewerktuigde scheikunde. In deze toch zijn de scheikundige processen zamengestelder, en zij is, om het zoo uit te drukken, de ontwikkelde onbewerktuigde scheikunde. Maar stöckhardt heeft die taak gelukkiger volbragt, dan tot nog toe door iemand gedaan is. Ook ten aanzien van deze zien wij de meest mogelijke eenvoudigheid in de keuze van daadzaken en proeven, gepaard aan de ongemeene helderheid in de verklaring der verschijnselen, die zijne geschriften doorgaans kenmerkt.
Reeds eenige jaren geleden heeft de Heer gunning dit voortreffelijk scheikundig leesboek in onze taal overgebragt, en daardoor aan Nederland eene groote dienst bewezen. Wij

{==267==} {>>pagina-aanduiding<<}
kunnen er bijvoegen: dat Nederland ‘De Scheikunde van stöckhardt’ op den waren prijs heeft gesteld. Geen populair boek over scheikunde werd meer verspreid en gelezen dan dit: getuige deze derde uitgave er van in onze taal, bij welke het werk eene uitbreiding heeft verkregen, die zijne waarde nog aanmerkelijk verhoogt.
Wij twijfelen niet of het publiek zal deze uitgave even gretig ontvangen als de beide vorige, en zoo doende, door zich-zelven kennis te verschaffen, de verspreiding van kennis bevorderen.




Geschiedenis der Schepping, door H. Burmeister, Hoogleeraar aan de Universiteit te Halle. Naar den vijfden druk uit het Hoogduitsch, door A. Winkler Prins. Met eene Voorrede van Dr. C.H.D. Buys Ballot, Hoogleeraar te Utrecht. Eerste Deel. Te Sneek, bij van Druten en Bleeker. 1855. In kl. 8vo. 292 bl. f 1-30.

Gaarne zouden wij den lezer met den inhoud en de strekking van de ‘Geschiedenis der Schepping, door burmeister’, bekend maken, ware het niet dat de Hoogleeraar buys ballot deze taak reeds vóór ons vervuld had, waarom wij eene aanprijzing van ónze zijde overbodig achten. Die bevoegde beoordeelaar heeft dit voortreffelijk boek met eene Voorrede verrijkt, die alle kenmerken draagt van eene gegronde uitspraak, en zeker de waardeering van het werk aanmerkelijk kan bevorderen. Daar wij er ons volkomen mede vereenigen, en het boek in vele handen wenschen, zullen wij, tot bevordering van deszelfs verspreiding, die Voorrede hier laten volgen. ‘Sedert de éérste uitgaaf van burmeister's werk’ - zegt de Hoogleeraar - ‘zijn vele jaren verloopen; de derde uitgaaf werd reeds in 1847 gedrukt; vele werken zijn sedert geschreven in denzelfden geest en strekking, maar toch is het nog geenszins overbodig geworden, zelfs niet door den Kosmos. Integendeel, om dezen te kunnen genieten, dient men door dit of eenig ander te zijn voorbereid. Nog is geen werk bekend, dat met die beknoptheid zoo veel degelijkheid paart, zoo weinig vertoon van geleerdheid maakt, en toch steeds te pas komende en duidelijke feiten aanvoert, waar die tot bewijs van het voorgedragene noodig zijn.

{==268==} {>>pagina-aanduiding<<}

In de oorspronkelijke taal is het werk zeer aangenaam geschreven; het bevat vele schoone tafereelen, en daar de geachte hand, die de vertaling op zich nam, meermalen proeven van gemakkelijken en sierlijken stijl heeft geleverd, zoo zal het zich zonder twijfel ook in Hollandsch gewaad zeer aanbevelen.
In het eerste Hoofdstuk wordt men bekend gemaakt met de twee hoofdgevoelens, die in het laatst der vorige eeuw omtrent de ontwikkeling der aarde werden voorgedragen. Toen stonden die scherp tegenover elkander, maar beiden werden in later tijd door wederzijdsche wrijving meer afgerond, en nu matigen zij zich geene uitsluitende heerschappij meer aan, maar zij geven elkander wederkeerig plaatse. De werkingen des waters, zoo als die nog op onze aarde voorkomen, worden in de beide volgende Hoofdstukken beschreven; in het vierde tot het zevende worden de werkingen des vuurs geschilderd. Daarna leidt de Schrijver ons in het binnenste der aarde, en schetst hij ons de nog tegenwoordig meest waarschijnlijke wijze van de vorming der aarde, volgens de groote gedachte van kant en la place. Om deze gedachte, die eerst slechts in onbepaalde vormen kon worden weêrgegeven, te kunnen laten beoordeelen en meer te kunnen omschrijven, zijn nu de verdere mededeelingen noodig omtrent de verschillende lagen, waarin men de aardkorst heeft kunnen scheiden; omtrent de wijze waarop, en de plaatsen waar die voorkomen; haar mineralogisch en organisch karakter. Hier heeft de Schrijver eene dorre opsomming door zijn levendigen stijl en omvattenden blik, die niet alleen de boomen, maar ook het bosch ziet, allergelukkigst vermeden. Daarbij wordt ons van het onbewerktuigde en bewerktuigde rijk der Natuur zoo veel medegedeeld als volstrekt noodzakelijk is, om te doen verstaan op welken grond en met welke zekerheid men schetsen kan ontwerpen, van den toestand der aarde in zeer verschillende tijdperken, duizenden en nog eens duizenden van eeuwen van elkander en van den tegenwoordigen tijd verwijderd. Men moet, behalve dat dit reeds op zich zelf belangwekkend is, ook voor de beoordeeling der geologische besluiten, het onderscheidende van den bouw der verschillende dierklassen en plantentypen kennen, eer men uit vaak onvolkomen overblijfselen van die wezens
zich de toestanden kan voorspiegelen, waarin zij geleefd hebben.

{==269==} {>>pagina-aanduiding<<}

Wij onthouden ons natuurlijk van eene beoordeeling, of alle gevolgtrekkingen, b.v. aangaande den tijd waarop het menschelijk geslacht deze aarde kwam bewonen, enz., als volkomen zeker moeten worden aangemerkt; maar dit zijn ook punten, waaromtrent de wetenschap haar laatste woord nog niet heeft gesproken, en waaromtrent de Schrijver zelf dan ook erkent, dat alleen van meerdere of mindere waarschijnlijkheid sprake is.
Waar in andere landen de oppervlakte van den bodem, de bergen, die zich van rondom verheffen, de lagen, die bij het doorbreken van tunnels, of door de werking des waters zigtbaar werden, zelven de gedenkpenningen der schepping rijkelijk aanbieden, en ieders oog en aandacht daarheen wordt getrokken, kunnen misschien dergelijke werken nog eerder gemist worden, - wie het eens als het schrift der grijze oudheid erkend heeft, en vernam wat groote gebeurtenissen het verkondigt, zal ligt zijne krachten er aan wijden om het te verstaan; maar in een land als het onze, dat zijne bewoners zeker wel, als zij er eens opmerkzaam op gemaakt zijn, veel stof tot onderzoek oplevert, maar hen niet daartoe uitlokt en aanspoort, en waar toch eene betere studie der geologie zoo zeer wenschelijk was, omdat zij als wetenschap zoo hoogen rang begint in te nemen, omdat wij, met meerdere kennis daarvan, zoo veel meen nut zouden kunnen trekken uit onze Overzeesche bezittingen, omdat wij met meerdere kennis zoo veel meer kans hadden, den daar bedolven rijkdom op te sporen, - moet eene vertaling van burmeister's Geschichte der Schöpfung als een hoogst welkom verschijnsel worden begroet.’
Dit oordeel van eene zoo bevoegde pen is bewijs genoeg dat het werk verdient algemeen gekend en gelezen te worden. Wij willen er alleen nog bijvoegen: dat men er overal vindt naauwkeurigheid en duidelijkheid in het verklaren en beschrijven der zaken, gepaard aan keurige eenvoudigheid en netheid van stijl; zelfs dáár, waar een dieper indringen in de natuurverschijnselen niet was te vermijden.
Een wetenschappelijk boek in eene andere taal overgebragt, behoudt alleen dán zijne waarde, wanneer de vertolking met grondige kennis van zaken geschiedt. Ten aanzien dezer ‘Geschiedenis der Schepping’ is het ons een genoegen te kunnen zeggen: dat de vertaling overvloedige bewijzen aanbiedt, dat

{==270==} {>>pagina-aanduiding<<}
de Heer winkler prins volkomen op de hoogte is geweest. Wij willen dan ook deze aankondiging niet eindigen, zonder hem onzen lof en dank toe te brengen voor de verdienstelijke wijze waarop hij zijne moeijelijke taak tot dus verre heeft volbragt, en den wensch uit te spreken: dat het Tweede Deel spoedig volgen moge, even zoo voortreffelijk bearbeid als dit.




Marnix van St. Aldegonde en de Wording van het Gemeenebest der Vereenigde Nederlanden. Vrij naar het Fransch van Edgard Quinet. Met het fac-simile van Marnix' handschrift en vele Aanteekeningen en Bijlagen. Te Deventer, bij A. ter Gunne. 1855. In gr. 8vo. VIII en 208 bl. f 1-95.

De Geschiedenis van een land kan, onzes inziens, naar eisch alleen door een inboorling beschreven worden, in wien de vereischten van een goed Geschiedschrijver vereenigd zijn met de noodige kennis van het karakter en den aanleg zijns volks, en van diens zeden en gewoonten, en van het onderscheid dat er tusschen de verschillende Gewesten bestaat, en wat dies meer zij. Voor een vreemdeling, die dikwijls niet eens de taal kent van het volk dat hij beschouwen wil, gelijk dat met Franschen, Engelschen en Duitschers ten opzigte van het Nederduitsch gewoonlijk het geval is, en die zich met vertalingen of onvoldoende inlichtingen en mededeelingen van anderen behelpen moet, zal het moeijelijk zijn zich tot de gevorderde hoogte te verheffen, en met den besten wil zal hij misslag op misslag begaan. De Romeinsche Geschiedenis van livius, en de Engelsche van macaulay hadden door vreemden niet kunnen geschreven worden. Van den anderen kant: ieder volk heeft zijne vooroordeelen en ingenomenheid met zich-zelven, en is gewoon aan zekere voorstellingen, die niet altijd op waarheid rusten, en geneigd om de schaduwzijde van zijne Geschiedenis te verbergen. Hier kan de onbevangen blik van den buitenlander het regte spoor wijzen, indien hij door waarheidsliefde bezield en ter goeder trouw is. Want welk Nederlander zal aan de oppervlakkige en scheve afbeeldingen, door vreemden maar al te veel van onzen landaard gegeven, eenige waarde hechten, of zijnen tijd met de wederlegging er van verspillen?

{==271==} {>>pagina-aanduiding<<}

Van betere gehalte is het werk dat ons hier vertaald geleverd wordt, en welks waarde reeds onder ons erkend is. De Schrijver is Franschman en Roomsch-Katholiek. Maar zijn verblijf in de Zuidelijke Nederlanden, waar hij zich, uit zijn vaderland gebannen, ophield, wekte zijne belangstelling in de lotgevallen van ons volk. De grootsche voorvallen, die in de zestiende eeuw de scheiding der Nederlanden, de vrijheid van het Noorder- en de slavernij van het Zuiderdeel bewerkten, troffen zijnen geest, en bewogen hem, om, na zich door onderzoek - inzonderheid van de in onze dagen ontsloten bronnen - tot zijne taak te hebben voorbereid, zijne denkbeelden en beschouwingen aan het publiek mede te deelen. Hij doet dit op eene wijze die zijn verstand en hart tot eer verstrekt. De historische kritiek kan in zijn werk stof tot berisping vinden. Er zijn verkeerde opgaven en voorstellingen in. De als hoofd en ziel van den opstand voorkomende marnix is, gelijk door den Vertaler wordt opgemerkt, hoewel van onmiskenbaar grooten invloed, toch niet meer dan een der hoofden. De lof hem toegezwaaid als krijgskundige en als schepper der Nederlandsche taal, kan den toets niet doorstaan. - Doch de feilen van het werk, die uit onze Schrijvers ligtelijk te verhelpen zijn, worden méér dan vergoed door de menigte van juiste en treffende opmerkingen omtrent het veel bewogen tijdperk door quinet behandeld, en de personen die er eene rol in hebben gespeeld. Hij maakt ons bekend met de afkomst en opvoeding van zijnen held, en met zijne lotgevallen, in zoo ver die tot opheldering der gebeurtenissen strekken kunnen. Met genoegen lazen wij zijne beschouwingen: over de regtvaardigheid der Geschiedenis in het onthullen der bedoelingen van filips II, die hij voor altijd in het diepst geheim wilde begraven hebben; over den instinctmatigen afkeer dien het volk gevoelde van de door het Spaansche bewind genomen maatregelen, en over het
onvoldoende van granvelle's listen tegen de steeds meer wortel schietende vrees voor hetgeen genaakte. Aan de prijzenswaardige oogmerken van oranje, marnix en hunne medestanders, aan hunne standvastigheid en beleid in het ontkomen aan de, na de komst van Don jan, op nieuw tegen 's volks vrijheid gesmede lagen, en aan het regt der Hervormden om hunne heilige zaak, waarvoor zij zoo veel geleden

{==272==} {>>pagina-aanduiding<<}
hadden, tegen de aanslagen der Roomschgezinden in veiligheid te stellen, wordt hulde gedaan.
Evenwel geeft quinet aan oranje's onzekere en wankelende houding het verwijt van tholouze's nederlaag te Oosterweel, en van het te niet loopen van de overige aanslagen der verbondenen in den aanvang van 1567. De Heer van vloten zoekt in eene Bijlage den Prins te verschoonen. Wij gelooven ook: dat oranje's toenmalige, van eene openlijke worsteling met den Spanjaard nog afkeerige, beginselen hem niet toelieten anders te handelen, en dat de zaken ook te ver verloopen waren, om van zijn openbaar optreden en verzet tegen den Koning iets anders dan verzwaring van het onheil, dat het arme volk boven het hoofd hing, te wachten. Tegen de achttien-duizend door beulshanden omgebragt (van welke echter de meesten zulk een uiterste niet zullen verwacht hebben), en tegen de honderd-duizend ballingen (tusschen het op de vlugt en in ballingschap gaan en den vijand op het slagveld tegentreden bestaat nog een groot verschil), die, volgens quinet, zich op oranje's oproeping aan zijne zijde zouden geschaard hebben, stonden meer dan honderd-duizend over: de afgevallenen van het verbond der Edelen; de geheele Roomschgezinde partij, door den beeldstorm verbitterd; de krijgsmagt onder den overwinnaar van St. Quintin en Grevelingen; en op den achtergrond alva's geoefende legermagt. Voegt men hierbij: de tweespalt tusschen Lutherschen en Hervormden, en dat zelfs de laatsten omtrent hetgeen te doen stond, 't niet ééns waren, en ook den Prins niet genoeg vertrouwden - dan volgt er uit: dat voor hem, na de mislukte poging van tholouze, niet anders overschoot dan de uitwijking. Van den anderen kant doet de Schrijver de standvastigheid van den Prins uitkomen tegenover aldegonde's moedeloosheid, toen hij in 1574 den Spanjaard in handen gevallen was. Hij had trouwens ieder uur den dood voor
oogen, en was zijne redding alleen verschuldigd aan oranje's bedreiging, dat men aan bossu zou betaald zetten, wat aldegonde wierd aangedaan: eene bedreiging door bilderdijk te regt onregtvaardig genoemd, daar bossu zich niet dan onder beding van lijfsbehoud had overgegeven.
Tegen de beschuldigingen als hadde marnix Antwerpen te vroeg overgegeven, en niet alles gedaan wat tot bescherming

{==273==} {>>pagina-aanduiding<<}
der stad gedaan had kunnen worden, vindt hij in quinet een krachtigen verdediger. Wij weten, hoe veel er ten zijnen voordeele kan gezegd worden: hoe bezwaarlijk 't zijn moest, cene stad, wier burgerij verdeeld was, en deels door eigenbaat, deels ook door zucht naar den Spanjaard overhelde, te beschermen tegen een vijand als parma, terwijl de onverwachte dood van willem I, en de ongelukkige twist tusschen treslong en de Staten de pogingen tot ontzet verlamden, of te laat deden komen. Intusschen blijft de vraag toch over: of aldegonde, wiens ingenium, volgens grotius, paci quam bello aptius was, tegen de moeijelijkheden van zijnen post was opgewassen? Ontzonk hem, na het verlies van Antwerpen, de moed; hij stond niet alleen. Der Spanjaarden spreekwoord: dat, indien zij Antwerpen wonnen, de Geuzen met hen ter misse zouden gaan; maar zoo zij het beleg moesten opbreken, zij gedwongen zouden zijn de preek te bezoeken - bewijst: dat zij het lot van het land aan het lot der stad verbonden rekenden; en vele Hervormden deelden met hen in dat gevoelen. Niemand kon toen, zoo als quinet zegt, berekenen: dat oranje's zoon zou opgroeijen, om oranje's werk voort te zetten. Wij voegen er bij; dat ook niemand Spanje's uitputting door den ondergang der Armada en filips' deelneming aan de oorlogen der Ligue, kon vooruitzien, waardoor, volgens strada's opmerking, de Koning vergat dat de zon het licht niet op het eene halfrond kan doen schijnen, zonder het andere in het duister te laten.
Dat de vrijer beschouwingen van vreemden soms tot een beter begrip van zaken kunnen leiden, meenen wij op des Schrijvers voorstellingen van filips' en alva's beginselen en inzigten te moeten toepassen. ‘Men heeft’ - zegt hij - ‘steeds van alle zijden de grootste grieven tegen hun stelsel ingebragt, en er zijn zelfs onder de aanhangers hunner begrippen slechts weinigen die hen niet van onbekwaamheid beschuldigen. Men schijnt echter daarbij het doel uit het oog verloren te hebben, dat zij voor oogen hadden, en dat langs ieder anderen weg gewis maar al te moeijelijk te bereiken ware geweest. Wat toch moest er gebeuren? - Men moest de Nederlandsche Gewesten tegen den nieuwen geest bewaren die er reeds was binnengedrongen, en de menschelijke rede twee eeuwen terugdringen; men moest de begrippen der Hervormingleer in

{==274==} {>>pagina-aanduiding<<}
hunne kiem verstikken; men moest het groote werk der staatsvrijheid, welker geest in de Vlaamsche Gemeenten steeds zoo krachtig gesproken had en thans zich op nieuw deed gelden, stuiten; men moest hen die eerst de lessen der vrijheid hadden genoten, tot slavernij terugbrengen; de maatschappelijke werking van de Trentsche Kerkbesluiten moest men op dat volk toepassen dat er het minste mede instemde; men moest dat volk, dat fonkelde van kracht en leven, binnen de kerkermuren der heilige regtbank sluiten; de lotgevallen van de levenrijkste steden der Middeleeuwen van het geschiedblad uitwisschen, en, in plaats van een onafhankelijk volk, het krachtige Noorden de rol van het verdrukte Spanje doen spelen. Ziedaar de taak die men te vervullen, het raadsel dat men op te lossen had. Daartoe waren echter noch margaretha's sluwheid, noch granvelle's listige berekeningen voldoende. Om natuur en rede beide te dwingen, had men het zwaard van den onverbiddelijken alva noodig. - Meende men dat Spanje de voor drievierde (?) kettersche Nederlanden met vertoogen en redeneringen hadde kunnen beheeren? Hoe zou de Spaansche onkunde gewaagd hebben zich met mannen te meten in de kloeke scholen der Hervorming opgeleid? Zou men dan het oog sluiten voor de vorderingen door de nieuwigheidzoekers gemaakt? Dat ware zich overwonnen te geven vóór men gestreden had. Het kwaad nam met ieder oogenblik toe; welk middel was er dan om het volk op die verderfelijke helling staande te houden? Zwaard, vuur en delging alleen zouden dat vermogen.’ - Verder ziet de Schrijver in de gematigder beginselen die na alva's vertrek gevolgd werden, een te voren vast berekend plan; wat door anderen, meer naar waarheid, wordt toegeschreven aan de noodzakelijkheid om van stelsel te veranderen, wilde men niet alles verliezen. Juister is de volgende opmerking: ‘De verachtelijke naam van Geus aan alle
slagtoffers, onverschillig welke, gegeven, al werd hij met fierheid en trots door hen aangenomen, had echter niet nagelaten zijne uitwerking te hebben. Wanneer men een geschikt woord heeft gevonden om de verdrukten te vernederen, is het ongeloofelijk welk gemak men met het menschelijk geweten heeft. Hoe veel lieden hebben niet, bij het zien vallen der hoofden van egmond en hoorne en hunne duizenden lotgenooten, uitgeroepen: nu, het zijn maar Geuzen!’ - Gegrond is ook de volgende

{==275==} {>>pagina-aanduiding<<}
beschouwing: ‘Filips en alva hielden de ontwikkeling des menschelijken geests in Zuid-Nederland twee eeuwen lang tegen, en nog heden zelfs bloedt de wonde die zij het land sloegen. Langs ieder anderen weg, dan zij kozen, hadden zij misschien de zeventien Nederlandsche Gewesten bijeen gehouden: maar zij hadden dan der gewetensvrijheid eene breede plaats moeten inruimen; terwijl bij het door hen gevolgde stelsel, al werd ook het Rijk van eenige deelen beroofd, die welke behouden bleven, dat werden zonder eenig toegeven aan den geest der Hervorming. De ergerende leden werden afgesneden en weggeworpen, terwijl de, naar hunne meening, gezonde stam vrij van alle besmetting bewaard bleef’. - Maar voor welke offers werd die uitkomst verkregen? - ‘Alva's gruwelen bespaarden Don jan en parma de helft hunner middelen van verleiding en omkooping. Toen zij kwamen, vonden zij de steden ontvolkt, de velden verwoest. Men ploegde noch zaaide meer. De voorsteden van Gent werden door wolven bezocht. Hoe gemakkelijk echter moest het zijn over die woestenijen te regeren! Alva's opvolgers, ziende hoe alles rondom hen bevredigd werd en de stilte in de Zuidelijke Gewesten begon te heerschen, kenden er zich blindelings de eer van toe; maar aan wien lag eigenlijk de verdienste?’ Droevige verdienste!
Overigens ontvangen wij nog belangrijke uittreksels en beoordeelingen: van aldegonde's schriften tot bestrijding van het Roomsche geloof: den Bijenkorf der Roomsche Kerk, en het Tafereel der Godsdienst-geschillen; eerst na zijnen dood in het licht verschenen; van zijne troost- en opwekkingbrieven aan de Nederlanders; van de waarde van het Wilhelmus-lied; en van zijne verweerschriften; terwijl het geheel besloten wordt met een kort verslag van zijne laatste levensdagen, en van zijne huwelijken en kinderen.
Onder de Bijlagen van den Vertaler troffen wij er eene aan betrekkelijk de bewegingen te Diest ten voordeele van den Prins van Oranje, Heer van die stad, op zijnen togt in 1568, die eene gunstige uitzondering maakten op het gebrek aan deelneming dat hij elders in het land vond; bij welke mededeeling, uit mendoça overgenomen, gevoegd zijn afschriften van vonnissen tegen inwoners dier stad. Zijn die Bijlagen met de Aanteekeningen der lezing waardig: het vrij naar het

{==276==} {>>pagina-aanduiding<<}
Fransch hadden wij op den titel van het werk liever niet gezien. Daardoor heeft het ongetwijfeld gewonnen. Maar verbeteringen moeten, onzes bedunkens, niet in den tekst worden aangebragt, die in zijn geheel behoort wedergegeven te worden, zal men niet onzeker wezen, wat van den Schrijver en wat van den Vertaler zij. De laatste voege er overigens die aanmerkingen en teregtwijzingen bij, welke hij nuttig oordeelt.




Nieuwe Hand-Atlas der Aarde, in haren tegenwoordigen toestand. In vier-en-twintig Kaarten, naar de beste bronnen uitvoerig bewerkt door H. Frijlink, en in koper gebragt door onze voornaamste Kaartgraveurs. Te Amsterdam, bij Hendrik Frijlink. 1855. In netten geperst linnen band met sierlijk vergulde titels. f 18-50.

Het is nog niet vele jaren geleden dat men voor schoolen huiselijk gebruik tot bekoming of uitbreiding van kennis, of ook om plaatsen of landstreken, welke men in dagbladen of geschriften vermeld vond, na te slaan, genoodzaakt was van buitenlandsche Kaarten gebruik te maken. Men koos dan niet onnatuurlijk meestal Hoogduitsche Kaarten of Atlassen, en van wege de mindere duurte, en omdat daar minder afwijking van ons spraak- en schrijfgebruik te vreezen was. Menigeen evenwel was niet bekend met het Hoogduitsch, en vooral niet met de spelling van verschillende plaatsnamen, zoo als die op Duitsche Kaarten voorkomen. Dit gaf soms aanleiding tot een vergeefs zoeken, inzonderheid bij jongelieden die de middelbare of Latijnsche scholen bezochten, zoodat hier doorgaans de aardrijkskundige les te veel tijds kostte. Met Fransche Kaarten ging het niet beter. Voor al wie maar eenigermate de beoefening der aardrijkskunde voor de jeugd als onmisbaar beschouwde, was die toestand alleronaangenaamst. Met weemoed zag men terug naar de zeventiende eeuw, toen wij hierin, gelijk in vele andere opzigten, de voorgangers waren der beschaafde natiën. Die toestand heeft langzamerhand, inzonderheid sedert de afscheiding van België, opgehouden, en wij komen meer en meer in het bezit van afzonderlijke Kaarten, en van meer of minder uitgebreide Atlassen, in

{==277==} {>>pagina-aanduiding<<}
grooter of kleiner formaat, op grootere of kleinere schaal.
Onder de mannen die zich ten dezen met rusteloozen ijver hebben gekweten, en de blaam, die deswege op ons kleefde, hebben helpen uitwisschen, behoort ook de Heer h. frijlink, wiens fraaijen Atlas wij voor ons hebben. Zijn Kleine School-Atlas is reeds verscheidene jaren zoo algemeen bekend, dat wij daar niet van behoeven te spreken. Zijn Handboek der Aardrijkskunde is in 1854 gevolgd, en hoe vele Kaarten zijn sedert vijf jaren door hem uitgegeven. Van dezen zijn er die den tegenwoordigen Atlas helpen uitmaken, want er zijn ook eenige kaarten in opgenomen die in en na 1850 reeds afzonderlijk zijn verschenen. Dit verdient echter geene afkeuring, dewijl het jaartal der uitgave bij elke Kaart is genoemd. Wij zullen over de Kaarten van dezen Atlas spreken naar de volgorde hunner plaatsing, en daarbij het jaarcijfer der uitgave in het oog houden, en zoo veel noodig gebruik maken van de Aanteekeningen en van de Inleiding, door den zamensteller voorafgezonden.
Eene algemeene aanmerking, die wij voorop plaatsen, betreft de spelling der eigennamen. Wel weten wij dat bij de uitgave van Aardrijkskundige Hand- of Woordenboeken, evenzeer als bij de uitgave van Kaarten, het overbrengen der spelling uit de verschillende talen, een groot struikelblok is; maar wij weten ook dat het toegeven aan eene vreemde spelling binnen enge grenzen behoort beperkt te worden. Wij moeten de bedenkingen van den Heer f., over het geheel genomen, goedkeuren, maar met zijne toepassing kunnen wij ons in geenen deele vereenigen. Het gevestigde gebruik weegt daartoe bij ons te zwaar. Wij zijn, b.v., evenzeer tegen Mejico, in plaats van Mexico, tegen Tejas, in plaats van Texas, als tegen Trondhjem, in stede van Drontheim, of Kamsatka, in stede van Kamschatka. Wij zien geen nut in die nieuwe spelling; want er zou anders heel wat zijn te zeggen over de spelling Kobenhaven, en andere meer: doch waar zou dat heen?
Slechts weinige Kaarten zijn halfvels-kaarten, de meeste beslaan een geheel vel, ja, zelfs zijn er eenige zoo groot dat ze, zoo als die van Nederland, Midden-Europa en de Vereenigde Staten van Noord-Amerika, enz. ingevouwen hebben moeten worden. Men kan aannemen, hier een vijftigtal halfvels-kaarten te ontvangen, en misschien meer, wanneer men

{==278==} {>>pagina-aanduiding<<}
nagaat dat er bijkans niets is ledig gelaten, maar van schier elk open hoekje tot het plaatsen van cartons en platte gronden is gebruik gemaakt.
Van de Wereld-Kaart heet het in de Aanteekeningen: ‘Men kan met een oogopslag zien, wat men op deze Kaart aantreft, namelijk het Westelijk en Oostelijk Halfrond onzer Aarde, met de Pool-segmenten. Hier zijn voorts opgenomen de grenzen van het drijf-ijs in de Noordelijke en Zuidelijke IJszee, de zee-stroomingen, en verder op het Oostelijk Halfrond de grenzen, waar de groei van onderscheidene voortbrengselen van het plantenrijk ophoudt’. Uit die opgave ziet men hoe veel op deze Wereldkaart is te vinden. Voor velen zal het belangrijk zijn, de stroomingen in den Oceaan na te gaan, en te ontwaren hoe die met de wenteling der aarde in betrekking staan. De Noordelijke stroomen tusschen Europa en Amerika hebben echter een te Oostelijken loop, waardoor de Zuidelijke stroom op die Kaart niet heeft kunnen opgenomen worden.
De Noordpool-Kaart heeft evenmin als de Zuidpool-Kaart in het oorspronkelijke plan van den bewerker gelegen. De ontdekkingen in de beide poolstreken, in de latere jaren bewerkstelligd, doen den beschouwer met genoegen bij die Kaarten verwijlen. De eerste geeft, inzonderheid tusschen 50o en 55o, vele gedeelten van den aardbol te aanschouwen, die, hoezeer onder dezelfde breedte als Nederland gelegen, zich evenwel niet in een zoo gunstig klimaat te verheugen hebben. - De Zuidpool-Kaart gaat tot 45o. Wij zien daaruit dat de stoutheid der zeelieden van de negentiende eeuw hen tot in het zoogenoemde eeuwige ijs heeft doen doordringen, en ontwaren met genoegen dat f. aan de ontdekking van onzen landgenoot dirk gerritsz. gezegd China, op het einde der zestiende eeuw, regt heeft laten wedervaren.
De Kaart van Europa is meer bepaald eene rivierkaart, en voor het Westen ook eene aanschouwelijke voorstelling der bergen en bergketeneu. - Spanje en Portugal heeft een fraai carton van Lissabon en omstreken met de rivier tot aan het Fort Juliao; voorts Gibraltar tot aan de Spaansche linie, eene platte grond van Madrid en hare omgeving, de baai van Cadix (hier Cadiz) en de Canarische Eilanden. - Frankrijk heeft als carton: a. Parijs en omstreken, tot en met Meaux O. en Mantes W., en b. Corsica. Nog ontmoeten wij op die Kaart

{==279==} {>>pagina-aanduiding<<}
eene lijst van de voormalige Provinciën en de tegenwoordige Departementen. Die opgave is zeer nuttig, doch jammer, dat men niet geslaagd is om de grensscheiding der Provinciën en Gouvernementen zoo duidelijk aan te wijzen, dat er met de grenzen der Departementen geene vergissing kunne plaats hebben. - Het Britsche Rijk heeft verscheidene cartons, die de waarde dezer Kaart verhoogen. Zelfs de spoorweglijnen, zoo veelvuldig in Engeland en Schotland, worden niet gemist, en zijn bijgewerkt. Den naam van het Caledonische Kanaal hebben wij echter niet gevonden; ook missen wij enkele Lochs, waarvan er zoo vele in de diep ingesneden kusten van Schotland zijn aan te wijzen. - Denemarken heeft als cartons: IJsland, de Far-öer-Eilanden en Bornholm. - Het Skandinavische Schierëiland, hier genoemd Zweden en Noorwegen, zal wel door velen met belangstelling zijn nagegaan, sedert het tractaat met Groot-Brittanje en Frankrijk gesloten, is bekend geworden. - Op een groot bestek treffen wij de Nederlanden aan, met Luxemburg als carton. Het geheele Hertogdom Limburg is op de Kaart opgenomen, zoodat van België ook Brussel, Leuven, Tienen, enz. er plaats op vinden. Dáár en op het veld dat de Noordzee ledig laat, missen wij ongaarne cartons van de omstreken van 's Gravenhage, Haarlem, enz. Met genoegen beschouwen wij de Haarlemmer-meer als polder ingedeeld. Dit doet ons den wensch uiten dat de Legmeerplassen, in het Oosten aan dien polder palende, en ook de talrijke plassen en meertjes, ten O. van den spoorweg van Utrecht naar Amsterdam, eerlang mogen worden ingepolderd. - De spoorwegen van den Moerdijk naar Antwerpen, van Utrecht naar Rotterdam, van Arnhem naar Duitschland, en van Maastricht naar Aken, zijn op de Kaart gebragt, die eerst kortelings is afgewerkt. - België, slechts op een half
blad, is zeer uitvoerig behandeld. Het Nederlandsche gedeelte van Luxemburg is er evenzeer op gebragt als het Belgische. - Zwitserland is op een half blad. Hier vinden wij in de Aanteekeningen opgegeven welke Kaart tot voorbeeld heeft gediend. - Zou het niet goed geweest zijn dat bij ál de Kaarten te doen? - Italië, eene Kaart in 1855 afgewerkt, heeft als carton: de omstreken van Rome en van Napels, en het eiland Malta met het naburige Gozzo. De niet zeer uitgestrekte Italiaansche spoorweglijnen zijn op die Kaart aangeduid.

{==280==} {>>pagina-aanduiding<<}

Midden-Europa, bevattende: Oostenrijk, Pruissen, de Duitsche Staten, Zwitserland, Polen, enz. Onder dit ‘enz.’ is ook te begrijpen het grootste gedeelte van Denemarken en van Nederland, het Oostelijkste gedeelte van België en van Frankrijk, geheel Zwitserland, een deel van Noordelijk Italië, van Bosnië, Servië (hier Serbië) en van Wallachijë. Als carton heeft deze Kaart: Dalmatië, en eene Tabel der Staten van den Duitschen Bond met hunne oppervlakte. Wij gevoelen welke moeijelijkheid de Heer f. in het zamenstellen van deze Kaart heeft gehad; doch zij voldoet ons in geenen deele, en wij houden ons overtuigd dat zij, in 1850 vervaardigd, thans, bij het beschouwen van den geheelen Atlas, den Heer f. evenmin zal voldoen. Het komt ons voor dat de Zuidelijke deelen van den Oostenrijkschen Staat met de aangrenzende Gewesten, en de oevers van de Adriatische Zee, hem evenmin als ons zullen bevredigen, ook niet, vergeleken met de Kaart van Italië, en die van Europeesch Turkijë.
Rusland in Europa is, volgens de Aanteekeningen, vervaardigd naar eene Kaart door het Topographisch Bureau bij het Ministerie van Oorlog te St. Petersburg in 1851 uitgegeven. Er is geen twijfel aan of deze Kaart is dan veel beter dan eenige andere. Als carton hadden wij er gaarne Spitsbergen en Nova Zembla ontmoet. In de Aanteekeningen maakt de zamensteller belangrijke bedenkingen omtrent de spelling der Russische eigennamen; en menigeen zal op de Kaart eene spelling vinden die hem geheel vreemd is. Wij vragen hier: of de Heer f. daarin niet wat te ver is gegaan? Dat de voornaamste Gewesten van dit uitgebreide Rijk met verschillende kleuren zijn aangeduid, achten wij zeer nuttig.
Turkijë in Europa, Griekenland en de Ionische Eilanden. Belangrijke cartons zijn: Constantinopel en de Bosphorus, en Athene en de Pireus, op welke laatsten vele aanwijzingen van oudheden worden gevonden. Door cijfers worden de Nomarchiën in Griekenland aangewezen. De Donau, waar die tot grensscheiding strekt tusschen Oostenrijk en Turkijë, de delta van dien stroom, en de loop van de Proet of Prut, zijn fraai geteekend. - Azië, evenzeer als de vorige, eene heelevels-kaart, wordt voorgesteld met inbegrip van den Indischen Archipel. Spitsbergen en Nova Zembla hebben hier plaats gevonden. Als carton treft men aan: Klein-Azië, de Lintin-Baai met Honkong,

{==281==} {>>pagina-aanduiding<<}
Makao en Kanton, en Engelsch Indië, waarop de vier Presidentschappen, de beschermde en onafhankelijke Aziatische Staten, en de onbeduidende enclaves van de Portugezen en Franschen worden gevonden. Op deze en de vorige Kaart is de vervaardiger te spaarzaam geweest met het invullen van namen. Uit dien hoofde wordt op het laatstgenoemde carton Serampore gemist. Een net carton geeft de haven van Nagasaki met de eilanden welke de nadering dier haven beschermen. Met genoegen zagen wij onder de Kurilische (hier Koerilische) Eilanden, het eiland Oeroep of Compagniesland door de kleur aangewezen als tot het Rijk Nippon behoorende. Daar de Franschen en Engelschen zich onlangs van dat eiland hebben meester gemaakt (een gemakkelijke buit), als behoorde het aan Rusland, verkrijgt hetzelve, door marten gerritsz. de vries, twee eeuwen geleden, ontdekt, zekere vermaardheid.
Palestina. Deze Kaart zal grootelijks voldoen wie op een heel vel bijeen wenschen te hebben wat tot opheldering der geschiedenis van het Joodsche volk naar den Bijbel, strekken kan. Men heeft er Jerusalem en omstreken; Jerusalem ten tijde der verwoesting door titus; het tegenwoordig Jerusalem; de togt der Israëliten uit Egypte naar Kanaän, en de verdeeling onder de 12 Stammen, en de Landen der Heilige Schrift met het Oostelijkste gedeelte der Middellandsche Zee, den Archipel, Griekenland, en de landen bezuiden de Zwarte Zee gelegen tot en met Assyrië.
Nederlandsch Oost-Indië. Op eene heelevels-kaart, is de grootste bovenhelft toegewijd aan den Indischen Archipel, van 8o. Z. Br. tot 11o N. Br. In het Westen hebben wij Asjien (hier Atsien), en in het Oosten het grootste gedeelte van de Geelvinksbaai. Men heeft er als carton: de Residentie Amboina en de Banda-Eilanden, ook de hoogte van sommige bergen, op Java, Sumatra en de andere eilanden van de O.I. bezittingen, gesteld in Nederlandsche ellen, hetgeen wij zeer goedkeuren. Voor het overige laat die Kaart wel wat te wenschen over. Men zie slechts de Timor-Laut-groep, de Key- en Aroe-Eilanden, en de Z.W. kust van Nieuw-Guinea met de naburige Eilanden-groep. - Op eene vergroote schaal, geeft het onderste gedeelte der Kaart Java en Madoera, met de politieke verdeelingen dier eilanden. Als carton zijn er: Batavia met omstreken, en de Baai van Batavia.

{==282==} {>>pagina-aanduiding<<}

Afrika. De vervaardiger maakt het aanschouwelijk, hoe van het Noorden en het Zuiden uit, de beschaving naar het binnenland doordringt, op meer vreedzame wijze van uit het Zuiden, ofschoon ook daar van tijd tot tijd door de Engelschen bloedige oorlogen tegen de inlandsche stammen worden gevoerd. De Nederlandsche afstammelingen schrijden op meer vreedzame wijze voorwaarts, zoo als de beide op de Kaart neêrgelegde republieken aantoonen. De Oranje-vrijstaat, en de Transvaalsche Republiek (waarom hier niet de officiële benaming: Zuid-Afrikaansche Republiek, gebezigd?) zijn met de Kaap-Kolonie, zoogenaamd onafhankelijk Kaffraria en Natal (thans binnen veel engere grenzen beperkt dan toen het Landschap aan de Hollandsche Boeren behoorde), als cartons op de Kaart te vinden; - ook de Fransche bezitting Algerië, en de Nederlandsche Forten ter kust van Guinea. - De Christenstaat van Negers, Liberia, doet zich op de Kaart zeer nederig voor.
Na de uitvoerige Kaart van Noord-Amerika met de Poolstreken, zou men niet verwachten op eene uitslaande Kaart nog eens de Vereenigde Staten van Noord-Amerika, benevens Mexico, West-Indië en de Vereenigde Staten van Centraal Amerika aan te treffen. Ook Nieuw-Grenada en Venezuela met de delta der Orinoco worden er op gevonden, en in carton: de Atlantische Oceaan met de wederzijdsche kusten. Ieder liefhebber van de aardrijkskunde zal den Heer frijkink daar dankbaar voor wezen. In een carton van de Noord-Oostelijke Staten der Unie, levert hij eene proeve van eene groote Kaart van de Staten der Unie, welke zich thans van den Atlantischen tot den Grooten Oceaan uitstrekt. - De Kaart van Zuid-Amerika heeft een carton van Nederlandsch Guyana, en op vergroot bestek het Eiland Curaçao, terwijl de Curaçaosche Eilanden als carton bij Noord-Amerika voorkomen. De zamensteller heeft zich de loffelijke moeite getroost om de meeste Nederlandsche bezittingen buiten Europa op vergroote schaal in den Atlas aan te bieden.
Australië is op eene uitslaande Kaart. Men vindt er als carton: Nieuw-Zuid-Wales (waarom niet: Wallis?) met de 20 Graafschappen; Tasmania of Van Diemensland met de 11 Graafschappen; Zwaan-rivier met de 26 Graafschappen, alsmede Zuid-Australië en Victoria. - Dewijl de Heer f. op deze

{==283==} {>>pagina-aanduiding<<}
Kaart zóó veel geleverd heeft, doet het ons leed, dat niet ook Nieuw-Zeeland een carton tot vergroote voorstelling is waardig gekeurd. Dan zou er van de dagelijks in bloei toenemende Kolonie Canterbury op Tarai-Poenammoe ongetwijfeld gewag zijn gemaakt.
Aangaande de Zuidpool-Kaart hebben wij reeds vroeger eenige woorden gezegd. Wij nemen dus afscheid van dezen Atlas, en vertrouwen dat het ons niet kwalijk zal worden genomen, er zoo lang bij te hebben verwijld. De belangrijkheid van de uitvoering heeft er ons toe verleid, en diene ons tot verschooning! - De sedert eenigen tijd opgewekte lust voor de beoefening der Aardrijkskunde zal ongetwijfeld door dezen Atlas nieuw voedsel ontvangen, en de Heer frijlink zal voortaan genoemd worden onder hare ijverigste beoefenaren uit het midden der negentiende eeuw. Hij handhave nog langen tijd zijn wèl verdienden roem, door het uitgeven van verbeterde Kaarten, of ook door nieuwe Kaarten, naar mate de wetenschap die als nuttig zal beschouwen.




Rusland en zijne Beheerschers. Uit het Engelsch van E.J. Brabazon. In twee Deelen. Te Amsterdam, bij Johs. van der Hey en Zoon. 1855. In gr. 8vo. VIII en 559 bl. f 5-50.

Rusland, hetwelk, nog geene twee eeuwen geleden, bij het overige Europa ver ten achter stond, en in eene barbaarschheid en magteloosheid verkeerde, die het tegen de aanvallen zelfs van kleiner volken met moeite bestand maakte - men denke hierbij aan den oorlog met Zweden onder karel XII - is sedert in magt en invloed dermate gestegen, dat het de aandacht der wereld op zich vestigt. Zich naar alle zijden uitbreidende, en de naburige landen aan zich onderwerpende, of van zich afhankelijk makende, moest het vroeg of laat tot botsingen komen met magtige volken, die zich in hunne belangen gekwetst of bedreigd zagen. Welke ook de aanleidingen tot den jongsten oorlog mogen zijn geweest: de oorzaken er van waren reeds lang aanwezig. De eindelijke uitkomst van dien strijd ligt, terwijl wij dit schrijven, nog in den schoot der toekomst. Maar van belang is het met een land kennis te maken, dat zich van de Oost- en Witte- tot

{==284==} {>>pagina-aanduiding<<}
de Zwarte- en Kaspische Zeeën, en van de Pruissische grenzen tot Kamschatka uitstrekt, en, ofschoon eene bevolking tellende grooter dan van eenig ander land in Europa, echter nog voor een groot gedeelte onbebouwd en onbewoond is, maar toch in zich voldoende middelen bezit voor inspanningen zoo verbazend groot als die van de twee jaren van dezen oorlog zonder wedergade.
In het bovengenoemde werk is de gelegenheid daartoe te vinden. De Schrijver verloochent als Engelschman zijne afkomst niet, doch is billijk genoeg om van Rusland niet te vorderen wat van andere volken, die langer de voordeelen der beschaving genoten hebben, kan verwacht worden. Hij heeft ook veel zorg aan het werk besteed, zoo als, onder anderen, blijkt uit de reeks van Schrijvers die, volgens het Voorberigt van den Vertaler, geraadpleegd zijn. In eene Inleiding wordt het oog geslagen op Rusland in het algemeen: zijne grenzen, uitgestrektheid, rivieren, meren, bosschen, bevolking, krijgsmagt, luchtsgestel, voortbrengselen, op den aard en de zeden des volks, op Godsdienst en burgerlijk bestuur, en op de beide hoofdsteden Moskou en Petersburg. Hoe uitgebreid de binnenlandsche handel is bewijzen de groote jaarmarkten, op de aanzienlijkste waarvan, die van Nischnei-Novogorod, jaarlijks een getal van driemaal-honderd-duizend vreemdelingen verschijnen. - De Geschiedenis van het land wordt aangevangen met de vroegste tijden, toen Slavische volkstammen over de uitgebreide vlakten van Noord-Oostelijk Europa en Noord-Westelijk Azië rondzwierven. Van rurik, die een groot gedeelte van Midden-Rusland onder zijne heerschappij bragt, en de stamvader was eener reeks van Vorsten, die eeuwen lang den troon van Rusland hebben ingenomen, begint de eigenlijke Geschiedenis van dit Rijk. Opmerkelijk is het, dat reeds vroeg het oog der woeste Russen gerigt was naar het toen bloeijende Grieksche Rijk, en meer dan één togt door hen ondernomen werd tegen de stad van den gouden hoorn. Onder wladimir I, in het jaar 988 na chr., moest de bloedige Heidensche eerdienst van den afgod perune wijken voor de leer van jezus. Hoe dit met den grooten hoop toeging, leert ons hun uitroep bij het ondergaan van den op een bepaalden dag bevolen doop: ‘Het moet zeker iets goeds zijn
gedoopt te worden, want anders zouden de Vorst en de Bojaren er zich niet

{==285==} {>>pagina-aanduiding<<}
aan onderworpen hebben!’ - Evenwel nu het ijs gebroken was, bleven de weldadige uitwerkselen van het Evangelie niet achter, ofschoon er veel van de oude ruwheid overbleef. De misslag der Russische Vorsten om het Rijk onder hunne zonen te verdeelen, en de nog vreemder regeling der opvolging van broeder tot broeder, met voorbijgang der kinderen, in 1084, gaven onophoudelijk voedsel aan ijver- en heerschzucht, en de geschiedenis der troonsopvolging en van de regerende Vorsten van Rusland is eene geschiedenis van list, geweld en moord tusschen de mededingers naar de kroon. Het verdeelde en verzwakte Rijk bezweek onder de slagen der Tartaren, en werd gedurende twee eeuwen aan de Gouden Horde, aan de oevers der Wolga gesticht, schatpligtig. Na de afschudding van het juk der Tartaren, werden er onder iwan den Groote, wiens gemalin eene dochter was van den Griekschen Keizer, stappen gedaan tot bevordering van wetenschap en kunst.
Met de komst van het Huis romanoff op den troon, in den aanvang der zeventiende eeuw, ontsloot zich voor Rusland een nieuw tijdperk. De wetgeving werd verbeterd, en het handelsverkeer bevorderd door het sluiten van verbonden met Engeland, Denemarken, de Vereenigde Nederlanden, en Duitschland. Zoo was de weg gebaand voor Ruslands grooten Hervormer, peter I. De Schrijver doet de ontzaggelijke moeijelijkheden zien waarmede hij te worstelen had, maar ook de zorg en volharding om zich-zelven te vormen, en zijne onderdanen te beschaven. De uitgezochte pijnigingen den oproerigen Strelitzen aangedaan, vervulden ons echter met afgrijzen. Ook aan katharina II was Rusland, zoo wat de inwendige welvaart als den invloed naar buiten betreft, veel verschuldigd. Maar geene achting kan men toedragen aan eene vrouw die, om zelve de regering in handen te krijgen, haren man van den troon stiet en liet vergiftigen; die zich door onwaardige gunstelingen liet beheerschen; die de twisten der Polen aanstookte, om hen te zamen ten onder te brengen, en, ofschoon zij geene Godsdienst had, er echter den schijn van aannam, en met voor heilig gehouden zaken het verachtelijkst spel dreef. Gunstiger is de schets van de inborst en de handelingen van haren kleinzoon alexander I. Doch de lof hem gegeven, komt ons te hoog gestemd voor. De vermoording

{==286==} {>>pagina-aanduiding<<}
van zijnen vader daargelaten, die - wij willen het gelooven - buiten voorkennis van alexander, en misschien tegen het oorspronkelijk voornemen der zamengezworenen zelven, plaats had: kunnen wij echter in zijne onderhandelingen en verbonden met napoleon tot bevordering van beider heerschzuchtige bedoelingen, in de inlijving van Finland, de vernieuwde in bezit neming van Polen, en het geweld den Koning van Saksen aangedaan, geene bewijzen vinden, dat de ware Godsdienst op zijn hart dien indruk had gemaakt, welken het aangaan van het heilig verbond, en de bescherming aan de Bijbelgenootschappen verleend, deden vermoeden. Als strenger van aard en geweldiger in zijne maatregelen wordt zijn broeder, de onlangs overleden Keizer nikolaas, afgebeeld.
Ontbreekt het dit werk, blijkens den opgegeven hoofdinhoud, niet aan rijke stof: de Schrijver heeft het gewigt er van verhoogd door het bijvoegen van een aantal wetenswaardige zaken, die tot de betere kennis leiden van het land en zijne bewoners, van den toestand der onderscheidene standen, van de regerende Vorsten gedurende verschillende tijdperken, van de Kerk en hare dienaren, en wat dies meer zij. Hij laat de oog- en oorgetuigen van de gebeurtenissen die hij vermeldt, optreden in de Afgezanten en andere aan het hof verkeerende personen. Ook van de Krim met hare havens, schilderachtige bergen en valleijen, en van de omstreken der Zee van Azof, waar alexander te Taganrok zijn sterfbed vond, ontvangen wij belangrijke beschrijvingen. Overigens, welke ook Ruslands magtsontwikkeling, en hoe lofwaardig ook de pogingen tot verbetering zijn, door zijne Regenten aangewend: voor hen die aan een gematigder regering-stelsel, en zachter klimaat en zeden gewoon zijn, kan het verblijf in een land weinig uitstekends hebben, waar vrijheid, bezitting en leven van den wenk van éénen enkelen mensch afhangen; waar men op de zeventig millioen bewoners vijftig millioen lijfeigenen telt, en waar eene geweldige koude heerscht, die slechts door een korten zomer wordt afgebroken. De zeden worden als zeer ongunstig afgeschilderd. Eigenbaat, geld- en zelfzucht, list, bedrog, verraad en wulpschheid worden den Russen ten laste gelegd, terwijl het spionnen- en gunstelingenstelsel op eene uitgebreide schaal gedreven wordt. Hoewel onder de hoogere standen de beschaving, door buitenlandsch

{==287==} {>>pagina-aanduiding<<}
verkeer en den omgang met vreemden, eenigen voortgang gemaakt heeft, bevindt zich toch de letterkunde nog in een staat van kindschheid. Enkele personen echter, hier genoemd, hebben zich in de Geschiedenis, Etymologie, en Romantiek, in proza en poëzij onderscheiden.
Om iets uit dit belangrijk werk mede te deelen, kiezen wij het blijk van Keizer nikolaas' groote zucht tot regelmatigheid, waarvoor hij zelfs de Natuur zou hebben willen doen buigen. Met den Hoogleeraar ledebuhr door den botanischen tuin wandelende, zeide hij: ‘Al die bloempotten behoorden gelijk te zijn, Professor!’ bedoelende dat de planten, even als de soldaten in het gelid, niet voor of boven elkander mogten uitsteken. ‘Maar hoe kan dit zijn, Sire! - vroeg de Professor - ‘of wij moesten ze knotten en inkorten?’ - ‘Wel, laat ze dan geknot worden’ - hernam de streng gebiedende Keizer.
Dat het verblijf in Rusland niet tot de aangenaamste behoort, blijkt uit het volgende, waarbij men echter dient in het oog te houden dat het een Engelschman is die schrijft: ‘Wanneer’ - zoo liet zich een kastelein te Lubek tegen een naar Rusland zich begevend reiziger hooren - ‘wanneer de Russen hier aan wal stappen, om hunne rondreis door Europa te beginnen, dan schijnen zij vrolijk, luchthartig en tevreden; zij zien er uit als vogels die aan hunne kooi ontsnapt zijn; mans en vrouwen, ouden en jongen gelijken naar schooljongens die vacantie hebben gekregen. Bij hunne terugkomst vertoonen diezelfde lieden lange, uitgestreken, melancholieke gezigten; hunne wijze van spreken is kort en afgebroken geworden, en hun voorhoofd is bijna gerimpeld van zorg. Uit dit verschil heb ik de gevolgtrekking afgeleid, dat een land hetwelk men met zoo veel vreugde verlaat, en waarheen men met zoo veel leedwezen terugkeert, geen heel pleizierig land moet zijn.’ - Het zij zoo; maar het verschil kan ook andere oorzaken hebben, al ware 't, b.v., maar alleen de mindere zwaarte der geldbeurs bij de terugkomst.

West-Indië. Bijdragen tot de bevordering van de kennis der Nederlandsche West-Indische Koloniën. Aflev. 2-4. Te

{==288==} {>>pagina-aanduiding<<}
Haarlem, bij A.C. Kruseman. 1855. In roijaal 8vo.; van bl. 81-324. f 3-35.

In het vorige jaar hebben wij de uitgave van dit Tijdschrift toegejuicht, en in deze Afleveringen wordt in ruime mate bewaarheid wat wij toen voorspelden; namelijk, dat men er eene groote verscheidenheid van onderwerpen in mogt verwachten. Men ontvangt hier onderscheidene belangrijke opstellen, ook van wetenschappelijken aard; en met een wezenlijk genoegen zien wij dat zij meest allen betrekking hebben op den tegenwoordigen toestand, en op de uitbreiding van de welvaart der Kolonie Suriname.
Ds. van schaick levert eene bijdrage tot het vroegere stuk over de Geschiedenis der Hervormde Kerk in Suriname, met name over de Gemeenten aan de Kommewyne, te Perika en Kottika, te Thorarika en aan de Saramakka, of op Post-Groningen. - Allezins behartigenswaardig zijn de voorschriften van de Heeren c. landré en f.a.c. dumoutier, tot bewaring van de gezondheid, voor naar Suriname vertrekkende Europesche landverhuizers. Het is toch wenschelijk dat de mislukte proeve van kolonisatie, aan de Saramakka, niet langer tot een schrikbeeld diene om verdere proeven van kolonisatie tegen te houden; daar zij alleen mislukt is door het verkeerde der genomen maatregelen en de slechte keuze van localiteit. - De Heer c.a. van sijpestein deelt, uit het werk van weiss: ‘Histoire des Réfugiés Protestants de France’, eenige regelen mede, die echter grootendeels maar ontleend zijn aan de Geschiedenis der Fransche Réfugiés in Nederland, van onzen achtenswaardigen landgenoot Mr. h.j. koenen. Over den ziektetoestand in de Kolonie, gedurende 1853, handelt Dr. chs. landré, die daarbij een overzigt geeft van de weersgesteldheid en de temperatuur in de eerste zes maanden van dat jaar, hetwelk onder de gunstige jaren kan worden gerekend. Uit den vergelijkenden staat der geboorten en sterfgevallen ziet men, hetgeen ten onregte door zoo velen betwijfeld wordt, dat de eersten de laatsten hebben overtroffen. - De endemische ziekten in de naburige Fransche Kolonie Cayenne, mede in 1853, worden door Dr. laure behandeld, wiens opstel daarover zeer dienstig is tot vergelijking met dat van Dr. landré.
Belangrijk voor de nijverheid zijn de mededeelingen van den

{==289==} {>>pagina-aanduiding<<}
Heer c.a. van sijpestein over de Banannen-vezel, en verder over de Surinaamsche houtsoorten. De laatsten, gaande van bl. 161-190, kunnen niet genoeg ter overweging worden aanbevolen, in het belang van den scheepsbouw vooral. Nijverheid en geneeskunde beide zullen denkelijk nut en voordeel kunnen trekken uit de berigten over de Jatropha Curcas. Ook in aanteekeningen, mededeelingen en berigten, is veel dat onderzoek verdient, en tot de ontwikkeling der culture en vermeerdering van de welvaart, ook van vrije kolonisten uit Europa, strekken kan.
Ongemeen vlijtig toont zich de Heer van sijpestein in het leveren van bijdragen van verschillenden aard. Zijne historische aanteekeningen over verschillende tijdperken van de Kolonie, van bl. 197 tot 225, en de tabel van fac-similés van Gouverneurs en andere personen, die in de Kolonie eene rol hebben gespeeld, of er mede in aanraking zijn gekomen in de zeventiende of in de eerste helft der achttiende eeuw, werpen over onderscheidene gebeurtenissen méér licht dan men tot nog toe bezat. Moge de werkzame man lust blijven gevoelen tot het voortzetten zijner nasporingen in het Archief te Paramaribo. Wij meenen reden te hebben om te gelooven dat de invloed der Labadisten in Suriname grooter zij geweest dan tot nog toe aan het licht is gekomen, ofschoon wij verschillende wenken deswege door den Heer v.s. geboekt vinden.
De Heer a. copijn levert eene ‘Schets van de lotgevallen der kolonisten die aan de proeve van Europesche kolonisatie aan de Saramakka hebben deelgenomen’. Men ziet uit die schets hoe het gemis van alle maatregelen van voorzorg, welke door het Koloniaal Gouvernement van Nederlandsch Guyana hadden behooren genomen te worden, in verband met velerlei dwalingen en verkeerde proefnemingen, het aanvankelijk wèl slagen der onderneming onmogelijk hebben gemaakt; doch ook hoe zij in 1847 (?) gunstige vooruitzigten opleverde. Wij lezen dienaangaande op bl. 249: ‘Negen-en-veertig woningen waren nu door kolonisten ingenomen; huwelijken werden gesloten; de gezondheidstoestand was uitnemende. De nederzetting had haar hoogste punt van welvaart bereikt, want ook de uitdeelingen van levensmiddelen hadden opgehouden. Waren er toen kolonisten bijgekomen, en had men aan den arbeid

{==290==} {>>pagina-aanduiding<<}
van het volk eene andere rigting gegeven, dan zou de proeve aan de Saramakka naar wensch zijn geslaagd.’ Noch het een, noch het ander gebeurde, en hetgeen vooral noodlottig op de zedelijke kracht der kolonisten werkte was, dat ze bij het Bestuur als arbeiders in dagloon werden genomen, en daarbij geheel en al tot traagheid en onverschilligheid vervielen. - De Schets gaat van eenige Tabellen verzeld, waarvan No. IV genoegzaam doet zien, in welken toestand zich die kolonisten bevinden, welke nabij de stad zijn gevestigd, om door eigen landbouw en veeteelt een bestaan te verkrijgen. De getal-sterkte op 1 Mei 1855 bedroeg 73 zielen, waarvan de helft vrouwen en kinderen waren. Te hunnen opzigte leest men op bl. 253 de volgende woorden, welke allezins hoop geven op betere uitkomsten van volgende kolonisatiën, wanneer die met verstand worden geleid: ‘De landbouw dien zij beoefenen, heeft geenen schadelijken invloed op hunnen gezondheidstoestand. En evenwel bedraagt hun werk - zoo als het delven van waterleidingen, het voet voor voet diep omspitten van den grond, het beplanten en bemesten, de verzorging van het vee, het inoogsten en afzetten der producten, waarmede soms één paar handen zijn belast - meer dan de arbeid, dien men op de plantaadjen door de Negers ziet verrigten.’
Van denzelfden Heer a. copijn volgt verder een ‘Plan van kolonisatie in Suriname’, dat echter, naar ons gevoelen, op verkeerde grondslagen rust, wijl 't daartoe eene loterij voorstelt. Wij bevelen het echter in de overweging van bekwame mannen aan, als kunnende dan misschien tot meer uitvoerbare en doelmatiger ontwerpen aanleiding geven.
De opstellen over den gevallen regen van 1847-1854 - ofschoon de Tabellen en vergelijkingen belangrijk zijn - en over de vanilla-soorten in Suriname, vermelden wij slechts in het voorbijgaan; doch wij poosden met genoegen bij hetgeen op bl. 286-296 gezegd wordt over de ‘Neger-Engelsche Taal’ die in Suriname wordt gesproken. Dit stuk, in het Hoogduitsch opgesteld door den Heer h.r. wullschlägel, een der Zendelingen van de Moravische Broederschap in Suriname, geeft voor het eerst het Neger-Engelsch als Taal te beschouwen. Het stuk is zeer belangrijk; want men verneemt er uit hoe onderscheidene dier Zendelingen zich achtervolgens met

{==291==} {>>pagina-aanduiding<<}
de studie dier taal bezig gehouden, en haar langzamerhand beschaafd en tot eene schrijftaal gevormd hebben. Volgens den Heer w. zelven zou haar thans de naam van Neger-Hollandsch beter passen, doch misschien ware het juister, op het voetspoor der Negers, haar Ningre-tongo, Negertaal, of Surinaamsche Negertaal te noemen. Voorts vernemen wij er uit dat dezelfde vlijtige Zendeling eene korte spraakkunst in die taal heeft uitgegeven, en een Hoogduitsch-Neger-Engelsch Woordenboek voor de pers gereed heeft. Het eerstgemelde, getiteld: ‘Kurzgefasste Grammatik der Neger-Englischen Sprache’, is in 1854 te Bautzen uitgekomen, en de Heer h.c. focke levert er in de vierde Aflevering van ‘West-Indië’ een verslag van. Jammer dat de Grammatica en het Woordenboek wel voorzien in de behoefte van den Moravischen Zendeling, maar niet in die van die ingezetenen van Suriname welke met het Hoogduitsch niet of maar weinig bekend zijn. Eene vertaling, en zoo noodig omwerking of uitbreiding, door een bevoegden Nederlander (b.v. door den Heer focke, die reeds een Neger-Engelsch Woordenboek heeft uitgegeven) komt ons zeer gewenscht voor; hoewel wij altijd de groote verpligting erkennen, welke de Kolonie deswege aan de Moravische Zendelingen, inzonderheid aan den Heer wullschlägel, heeft.
Eene ‘Bibliographie’, van hedendaagsche schriften over de Kolonie Suriname, sluit dit Eerste Deel. Ofschoon er ook werken in zijn opgenomen die maar zijdelings of in de verte betrekking op Suriname hebben, staat men evenwel verwonderd over de groote menigte van groote en kleinere geschriften of opstellen die kortelings over Nederlandsch Guyana zijn uitgekomen. Wij wanhopen er daarom geenszins aan, dat die Kolonie eenmaal - welligt binnen kort - in Nederland de aandacht zal trekken die zij verdient, en zonder welke aan geene opbeuring, aan geen toekomenden bloei dier uitgestrekte landstreek - welke zoo vele bronnen van welvaart omvat - te denken valt. Als de Redacteurs van dit Tijdschrift steeds ijver aan bekwaamheid paren, en naar onpartijdigheid streven, dan zal hetzelve gewis krachtdadig behulpzaam kunnen zijn om het goede in Suriname te doen ontluiken en ontwikkelen.


{==292==} {>>pagina-aanduiding<<}

Van Druten en Bleeker's goedkoope Bibliotheek. - Veertig Jaren. Geschiedenis van den laatsten tijd. Vrij bewerkt naar het Hoogduitsch van K. von Rotteck, en anderen, door P. van Os. Eerste Deel. Te Sneek, bij van Druten en Bleeker. 1855. In kl. form. VIII en 272 bl. f 1-20.

Wij hebben de onderneming van de Heeren van druten en bleeker niet te beoordeelen, noch te onderzoeken welken invloed zij op den boekhandel kan hebben; maar willen niet ontveinzen, met genoegen te zien dat het groote publiek in staat gesteld wordt voor een matigen prijs zich degelijke boeken aan te schaffen, die meer en duurzamer nut stichten, dan de romans en novellen, waarmeê de bellettrie onze drukpers als overstroomt.
Voor ons ligt uit die goedkoope bibliotheek het Eerste Deel van een belangrijk werk, dat in drie Deelen compleet zal zijn. De Heer van os is bij de bearbeiding zóó te werk gegaan, dat de inhoud grootendeels gevolgd is naar het onlangs te Brunswijk in 't licht verschenen Tiende Deel (Ergänzungsband) van k. von rotteck's Allgemeine Geschichte; doch hij heeft zich die verschikkingen, nadere indeelingen, uitlatingen en bijvoegingen veroorloofd, welke zijn voorgesteld doel - het leveren van een beknopt en duidelijk verhaal der merkwaardigste gebeurtenissen sedert napoleon's val - hem toescheen te vereischen. Hij heeft daarbij steeds de beste hem bekende werken, met name die van alison, hagen, hermes, menzel, wilks, geisler en steger, geraadpleegd; terwijl voor het bijwerken van die gedeelten waarover bovengenoemd vervolgdeel van von rotteck het stilzwijgen bewaart, vooral de drie laatstgemelden hem van dienst zijn geweest. Het wordt daardoor moeijelijk te zeggen wat in het werk aan von rotteck toebehoort, of aan anderen te danken is. Het werk is dus geene autoriteit. Het is waarlijk te betreuren dat wij, Nederlanders, ons zoo dikwijls met vertalingen, bewerkingen en omwerkingen van vreemden moeten behelpen. Zou er dan niemand in ons Vaderland zijn die iets oorspronkelijks kan leveren? Doch dit zij zoo 't wil; de vraag blijft over: of 't geen hier geleverd wordt, verdient gekocht en gelezen te worden?

{==293==} {>>pagina-aanduiding<<}

Reeds de titel trekt de aandacht en belangstelling. Zij leven nog, die de kluisters der Fransche heerschappij gedragen hebben, die den wereldveroveraar der negentiende eeuw in hunne verbeelding nog zien zoo als hij ons Vaderland bezocht, en in dat majestueus gebouw der hoofdstad vernachtte, waar, vóór twee eeuwen, Amstels burgervaderen vergaderden om het benarde vaderland uit de hand van eenen anderen Franschen overweldiger te redden, dien de ijdelheid insgelijks den Groote noemde.
Meerderen heugt het tijdperk van 1815-1830, Europa's politiek interim; en dat van 1830-1848, dat wij den tijd van voorbereiding zouden kunnen noemen. Welken titel zal het tegenwoordige dragen? Er is eene beweging begonnen, wier eindpaal ver buiten 't bereik van het menschelijk oog ligt. Niemand zal de omwenteling van 1789 niet beschouwen als een uitvloeisel van de politieke ontwikkeling in 't volksleven. Het was de trein des tijds; maar de dweepers en fortuinzoekers wierpen hunne belangen op de rails, en de trein raakte uit het spoor, en verongelukte. Napoleon kwam, en ook napoleon ging voorbij. Maar wat had zijn val ten gevolge? De volksontwikkeling, die alom de harten had aangegrepen, werd niet geleid, maar verstikt. En waar zij levende bleef, was 't heimelijk in 't brein en de borst van woelgeesten, welke zich eenen Staat dachten die praktisch eene ongerijmdheid is. Deze toestand wordt in het eerste Hoofdstuk beschreven. De Auteur loopt daar de geschiedenis van alle Europesche volken door, steekt over naar Zuid-Amerika, en brengt zijne lezers tot de overtuiging, dat dit vijftiental jaren veilig kan genoemd worden een tijdperk van tusschenstand; een interim, dat niemand behaagde, maar iedereen ongerustheid inboezemde.
Het tweede Hoofdstuk loopt over de volgende tien jaren, en wij zien volken in opstand, troonen omvergehaald, nationaliteiten vernietigd, den algemeenen vrede door behoefte en kunst bewaard. Wij hebben geene ruimte om het verhaal op den voet te volgen, en den meesten onzer lezers zijn de gebeurtenissen bekend. Niemand zal den Schrijver of Compilator betrappen op eenzijdige en daaruit voortgevloeide scheve voorstellingen. Elke politieke rigting wedervaart haar eigen regt, en zoo worden wij verschoond van hatelijkheden, die

{==294==} {>>pagina-aanduiding<<}
de geschiedenis ontsieren, en waaraan de bezadigde lezer zich ergert.
In de twee volgende Deelen wachten wij de beschrijving der gebeurtenissen sedert 1840. Het werk beveelt zich aan door alle kenteekenen van een historisch geweten, dat waarheid zoekt. Het is beknopt, maar zoo veel men 't eischen mag, volledig. Zoo 't geene historische bron is voor de wetenschap, het is dan een uitvloeisel van grondige wetenschap tot algemeen gebruik. De stijl is eenvoudig, deftig en vloeijend. Als al de boeken welke de Uitgevers op dien voet zullen verkrijgbaar stellen, deze Geschiedenis evenaren, zal men voor weinig geld in 't bezit komen van eene kostbare bibliotheek.




Mijne Reis door Siberië, door Professor Christoph Hansteen, vertaald door J.J.A. Goeverneur. Te Groningen, bij J.B. Wolters, 1855. In gr. 8vo. IV en 192 bl. f 1-80.

De geleerde, aan wiens vlijtige nasporingen de wetenschap zoo veel kostbare bijdragen voor de kennis van het aardmagnetismus te danken heeft, is de Schrijver van deze Reis, die, mede in het belang dier nasporingen, in 1828 werd ondernomen. De lezer stelle zich echter gerust, want Professor hansteen geeft hier niets anders dan zijne reis-herinneringen en ontmoetingen. Men vindt, wel is waar, in het eerste Hoofdstuk: ‘Aanleiding tot het doel der Reis’, het een en ander omtrent de theorie dier wetenschap, maar overigens, in eenvoudigen, onopgesmukten trant, een verhaal dat den stempel der waarheid draagt, tot het einde toe boeijend is, en meermalen de fijnste snaren van het gevoel doet trillen. De Schrijver had eenige fragmenten uit zijne reis-aanteekeningen in den Noorweegschen Volks-Almanak medegedeeld, maar van verschillende kanten ontving hij uitnoodigingen om die stukken aan te vullen en tot een geheel te maken. Dááraan heeft men dit reisverhaal te danken. - ‘Niet een ieder’ - zoo vangt hij aan - ‘valt het lot te beurt van naar Siberië te reizen, en zij, die dat lot treft, ondernemen die reis zelden met toestemming van hun eigen wil. Daar ik nu volgens eigen begeerte die onderneming volvoerd heb, wil ik, als inleiding tot de fragmentaire berigten aangaande enkele ont-
{==295==} {>>pagina-aanduiding<<}
moetingen op deze reis, welke ik, ten gevolge der mij gedane uitnoodiging, hiernevens openbaar maak, den lezer de aanleiding tot dezelve mededeelen.’
Omtrent de streken door den Deenschen Hoogleeraar bezocht, vernemen wij, uit het Voorberigt van den Vertaler, het volgende: ‘Daar de weg door het Europisch Rusland met grooten spoed werd afgelegd, brengt de Schrijver ons uit de residentie des Czaars dadelijk naar Tobolsk over. Wij vergezellen hem van hier over Krasnojarsk naar Irkutsk, bezoeken met hem de markt te Maimatschin en den Buddhistischen opperpriester, en ondernemen, naar Irkutsk teruggekeerd, eene bezwaarlijke rivierreis naar Turuchansk, nabij den poolkring. Nadat een wakkere schipper ons, onder velerlei moeiten en gevaren, gelukkig naar Turuchansk en van hier terug naar Jeniseisk gebragt heeft, naderen wij op de terugreis de Chinesche grens, en trekken over Orenburg door de Kirgisensteppe - waar wij in 't paleis van den Khan onzen intrek nemen - naar Astrachan, om van daar over Moskau naar Petersburg terug te keeren en ons hier aan den thans overleden Keizer nikolaas en zijne gemalin voor te stellen.’ - Zie daar in beknopte trekken opgegeven wat men in de twaalf Hoofdstukken, waaruit deze Reis bestaat, heeft te wachten.
Het behoeft niet herinnerd te worden dat de Russische zeden en gewoonten aan ons, die het Westen van Europa bewonen, vreemd zijn, zoo van wege het autokratische stelsel, dat zich overal doet gevoelen, en niet zelden drukt en belemmert, als ook van wege den ritus der Grieksche Kerk. Van 't een en ander ontmoet men onderscheidene stalen. De naar Siberië gebannen Grooten en Offieieren komen meestal hoogst medelijdenswaardig, in dit reisverhaal, in verschillende toestanden voor. Een Russisch Paaschfeeft; een Russisch Kersfeest, en dergelijke; ook eene Russische bruiloft; de doop eener volwassene Jodin in eene Grieksche kerk in den winter (doop bij onderdompeling), enz., leveren stoffe tot overweging. De menschen in hunne betrekkingen, en nationaliteiten, brengen den lezer tot vergelijkingen, welke ons het Vaderland en onze maatschappij dierbaarder maken. - Maar, men leert ook een menschenras kennen, geheel verschillend van het onze, want wij, die van Germaanschen stam zijn, zouden onmogelijk de koude doorstaan welke in Siberië, door de inboorlingen, met

{==296==} {>>pagina-aanduiding<<}
gemak schijnt te worden verduurd. - Een paar karakteristieke mededeelingen uit het verhaal zullen onzen lezers gewis niet mishagen.
Aangaande het karakter der Russen lezen wij op bl. 19: ‘Over het geheel verbeeldde ik mij eene vrij groote overeenkomst tusschen de Russen en de Franschen op te merken, want beide volkeren zijn zeer levendig, spraakzaam, en los en luchtig van aard, enz. Niets geschiedt zonder druk gepraat. Voor het overige zijn zij weinig te vertrouwen, en zoeken iedereen beet te nemen. Wanneer men hun een vijfde van den gevorderden prijs biedt, kan men in den regel zeker wezen dat men het verlangde krijgt, enz. Gaat men over straat (te Petersburg), dan komen vaak vier, vijf en meer koetsiers aanrijden en bieden hunne droschken aan. Ieder roemt de zijne als de beste en de gemakkelijkste, en de een overschreeuwt den ander. Vaak moeten zij zelven lagchen, terwijl zij zoo op den onthutsten wandelaar storm loopen. De koetsier verlangt drie tot vier roebels; men antwoordt kort af: “te veel, te veel!” en gaat bedaard een paar passen verder. Hij haast zich een billijker eisch te doen; men herhaalt spottend zijn: “Otscheu dorogo (veel te duur)”, en stapt zonder om te kijken door. Hij rijdt na en roept weêr, en zoo gaat het voort, tot men tot een vierde of vijfde van den prijs gedaald is, waarna men een bepaald bod doet, dat in den regel met: “Sadites (stap maar in)” wordt beantwoord.’
Ten aanzien van het verblijf in de Siberische dorpen, zegt de S. (bl. 41): ‘Wanneer men in een dorp komt, is 't eerste werk dat men te doen heeft, naar den desätnik te zenden, en van dezen quartier en eene wacht voor de wagens te verlangen. 't Is hier namelijk op plaatsen, waar geen besloten binnenhof of stal is, en waar de rijtuigen dus 's nachts op straat staan moeten, algemeen gebruik, dat het gansche dorp er verantwoordelijk voor blijft, dat niets wegkomt, en om zeker hiervan te zijn, zet men eene wacht uit. De reizende behoeft dus niet meer uit zijn wagen te nemen, dan hij dadelijk noodig heeft, en dit is een groot gemak. Wanneer nu de koude tusschen de 27 en 30 graden bedraagt, hebben de drie arme slokkers, die zamen wacht houden, volgens onze begrippen, een boozen nacht, en toch schijnen zij zelven hunne taak niet zoo bijzonder zwaar te houden. Als de koû hun te streng

{==297==} {>>pagina-aanduiding<<}
wordt, steken zij een hoop berkenhout in brand en vlijen zich met den buik op de sneeuw en het hoofd naar het vuur, of men hoort hen 's nachts om het vuur rondstappen, lagchen en praten, terwijl de sneeuw onder hunne stevels piept en kraakt. Men hoort namelijk, wanneer men, bij 30 graden vorst, op de sneeuw treedt, een eigenaardig piepend, knetterend geluid, dat veel sterker is, dan dat 't welk wij bij 10 en 12 graden waarnemen. Voor zulk een nacht krijgen zij niet eens drinkgeld, en zij zijn uiterst dankbaar als men hun eene halve maat brandewijn geeft. - Over het geheel wekt de ijzervaste gezondheid van de Siberische boeren met reden verbazing. Over het hemd en de dunne linnen broek dragen zij eene schapenvacht, waarvan de wol naar het ligchaam toegekeerd is. In deze kleeding trotseren zij eene koude van 30 tot 35 graden. Uit hunne kamers, waarin de hitte die van een stook-oven gelijkt, gaan zij buiten in de grimmigste vorst, en omgekeerd, zonder daarvan eenig nadeel te bespeuren. De vrouwen gaan in huis, 's winters zoo goed als zomers, met het bloote hemd op het bovendeel des ligchaams en met naakte voeten. Voor goed uitgaande, trekken zij een korten pelsrok en schoenen aan, doch als 't niet ver is, loopen zij op de sneeuw met bloote voeten en in dezelfde dragt als in de kamer.’
Nog een paar plaatsen, ook ontmoetingen met Russische bannelingen, met Kalmukken, Kirgisen en andere Aziaten, wenschten wij mede te deelen - doch zullen die achterwege laten, om den lezer bekend te maken met het lijden dat de Hoogleeraar zich door zijne onderzoekingen, gedurende eenen Siberischen zomer, op den hals haalde.
Bl. 112: ‘Ik werd onophoudelijk gefolterd door de menigte muggen, die door de vele reten tusschen de ruwe wandplanken en door de gebrekkig sluitende deur mijner kajuit waren binnengedrongen. Ik moest mij over dag tweemaal in de rivier baden om mijne geprikkelde zenuwen te verfrisschen en de, door de ontelbare muggesteken veroorzaakte huidkoorts te keer te gaan. Niemand, die deze streken niet zelf bezocht heeft, kan zich voorstellen, welk eene kwellende landplaag deze insecten zijn. Als men langs de rivier ging, maar vooral als men waagde, de boschstreek op korten afstand van den oever te naderen, werd men door zulk een digten zwerm omgeven, dat men in een digten nevel of in eene rookwolk dacht

{==298==} {>>pagina-aanduiding<<}
te gaan, en de muggen drongen bij het ademhalen in mond en neusgaten door. Op zulk eene kleine wandeling kwam ik eens in gevaar van te stikken, en moest vol angst, en zoo hard ik loopen kon, de vlugt naar den oever nemen, waar het getal muggen, wegens eenigen wind en een weinig meer koelte, minder was. Bij zulke gelegenheden beschutte ik mij anders eenigermate door handschoenen en 't mij door den Raad Komlewsky vereerde muggenmasker; doch als ik aan de rivier aan het opmeten was, dat mij iederen dag verscheiden uren bezig hield, en gedurende de waarnemingen het boek en den chronometer in de linker- en het potlood in de regterhand moest houden, diende ik én handschoenen, én masker af te leggen, en alsdan vereischte het groote wilskracht en inspanning, om niettegenstaande de onophoudelijke bijtende steken in aangezigt en handen, onbewegelijk te blijven staan, en de volle opmerkzaamheid op het instrument en de slingerslagen te rigten, daar de tijd tot 1/10 secunde toe, naauwkeurig moest worden opgegeven.’ - Hoe het, ook des nachts en over dag, in de kajuit weinig beter was, leze men verder in ‘Mijne Reis door Siberië’, die zoo wel voor aardrijks- als voor volkenkunde veel belangrijks behelst.




Gellert; het beeld des opregt vromen Christens. Door J.R. Eilers Koch, Evang.-Luth. Pred. te Nieuwe Pekela. Te Wildervank, bij T. van Halteren. 1855. In gr. 8vo. 32 bl. f :-25.

Gelijk wel allen die de wijsgeerige, zedekundige en Godsdienstige geschriften van den vromen gellert gelezen hebben, zoo was ook de Eerw. eilers koch reeds van zijne jeugd af met dien geheel eenigen Schrijver ingenomen. Zijne ingenomenheid werd niet weinig verlevendigd toen hij, een paar jaren geleden, Leipzig bezocht. Dáár rust het stoffelijk overschot van dien vromen geleerde op het Johannes-kerkhof, en zijn grafteeken is, als wonderdadig, aan de verwoesting ontsnapt, door welke schier alle graven op dien Gods-akker geleden hebben in den gedenkwaardigen veldslag (Völkerschlacht) van 16-18 Oct. 1813. Aan dat graf zag de Eerw. S. welke hulde men nog dagelijks aan de nagedachtenis van den edelen

{==299==} {>>pagina-aanduiding<<}
man bewijst. ‘Wij zagen het’ - zegt de Schrijver - ‘de hand van liefde en achting had ook nog weder dienzelfden dag, toen wij dat graf bezochten, om en over de zerk gezweefd. Eikenloof-guirlandes slingerden zich om en over de ijzeren staven; rozen en andere bloemen, in potten, verbreidden hare geuren; en een fraai gewonden bloemkrans dekte het kleine borstbeeld, dat in den steen was uitgehouwen.’
Wij twijfelen er geenszins aan of deze korte biographie en mededeeling van enkele belangrijke opmerkingen zal velen aangenaam zijn.
In de Aanteekening (bl. 32), waar de liederen van gellert die vertaald of gevolgd in het Gezangboek van het Hervormde Kerkgenootschap zijn opgenomen, genoemd worden, vonden wij eenig verschil met de naamlijst van de Dichters der Evangelische Gezangen, ten vorigen jare bij j. brandt en zoon, te Amsterdam, gedrukt, naar het handschrift van den Secretaris der Commissie tot de verzameling. In die naamlijst vinden wij dat alleen van den berg Gezang 59, van den berg en rutgers gezamenlijk Gez. 115, en alleen v.d. kasteele Gez. 118 bewerkt hebben.





Zielkunde voor Opvoeders en Onderwijzers. Naar het Hoogduitsch van Dr. E.A.E. Calinich, door D. van Hinloopen Labberton, Distrikts-Schoolopziener. Te Gouda, bij G.B. van Goor. 1855. In 12mo. XIV en 159 bl. f :-90.

Het ontbreekt ons tegenwoordig niet aan werkjes over de Zielkunde; maar eene andere vraag is het: of zij allen voor de wetenschap der Psychologie en de kennis van 's menschen ziel even bevorderlijk kunnen zijn? Wij hebben er reeds twee aangekondigd, waarvan het eene slechts de vrucht eener onbeschaamde letterdieverij was, en het andere een voortbrengsel van den weder het hoofd opstekenden reactie-geest, die een mom van godsdienstijver en vroomheid voorhangt, om daardoor tot zijn doel te geraken.
De Zielkunde voor Opvoeders en Onderwijzers van Dr. calinich, waarvan wij de vertaling voor ons hebben, is van eenen andèren stempel, en onderscheidt zich door zekere volledigheid, en eene degelijke paedagogische strekking. Het is

{==300==} {>>pagina-aanduiding<<}
eene aanbeveling voor deze vertaling dat zij een tweeden druk heeft mogen beleven, zoo als wij uit het Voorberigt vernamen, daar het op den titel niet staat uitgedrukt; misschien omdat het oorspronkelijk, geheel omgewerkt, als ware 't een nieuw geschrift over hetzelfde onderwerp geworden is, en dus ook deze vertaling als een ander werkje kan worden beschouwd. De Vertaler, hoezeer hij met het werkjen ingenomen is, drijft echter zijne goedkeuring niet zoo ver, dat hij zoude denken dat de onderwijzers door het lezen en overwegen van dit geschrift alleen, werkelijk psychologen zouden worden.
Het boekje wil niets meer zijn dan de aanleiding tot eigen bedachtzaam onderzoek, gepaard met naauwkeurig opmerken en opzettelijk nadenken. De onderwijzer en opvoeder moet de Zielkunde voornamelijk bij zijne leerlingen bestuderen. Hieromtrent vindt hij gepaste wenken in het geschrift van Dr. calinich, en het is voornamelijk daarom, dat wij het gerust tot een Handboekjen aanbevelen.
Het onderwijs in de Zielkunde wordt op de bijzondere Scholen, Instituten en Gymnasiën nog te veel verzuimd; het is toch van de grootste noodzakelijkheid, om de zelfkennis bij den jeugdigen mensch te bevorderen: eene kennis die hem in staat moet stellen om eenmaal als zelfstandig wezen in de maatschappij op te treden. Wat baten de vele ongelijksoortige kundigheden, waarmede men den geest opvult, indien deze geene kennis verkrijgt van zijne vermogens, en het gebruik dat hij er van kan maken. De Zielkunde is, in onzen tijd vooral, een krachtig behoedmiddel tegen de materialistische grondstellingen, die de uitsluitende beoefening der natuurkundige wetenschappen en hare toepassing op de nijverheid zouden kunnen doen ontstaan, en die het geloof aan de hoogere bestemming van 's menschen geest zouden kunnen schokken. Men doordringe de jeugd met de overtuiging van den adel van ons geslacht, dit zal voor het vervolg goede vruchten voor Godsdienst en deugdsbetrachting te weeg brengen.

j.a.b.


{==301==} {>>pagina-aanduiding<<}

Boekbeschouwing.







Abraham des Amorie van der Hoeven, herdacht in de Remonstrantsch-Gereformeerde Gemeente te Amsterdam, den 12den Augustus 1855, door A.A. Stuart, Leeraar bij die Gemeente. Tweede druk. Met eenige Aanteekeningen en eene Bijlage. Te Amsterdam, bij P.N. van Kampen. 1855. In gr. 8vo. 64 bl. f :-60.

Abraham des Amorie van der Hoeven, beschouwd als een voorbeeld van Kanselwelsprekendheid, door F.J. Domela Nieuwenhuis, bij de opening zijner Lessen, op den 2den October 1855. Te Amsterdam, bij J.H. Gebhard en Comp. 1855. In gr. 8vo. 36 bl. f :-50.

Te verwachten was 't dat de beroemde van der hoeven, na gedurende zijn leven met lof en eere overladen te zijn, niet ten grave zou dalen, zonder dat er hulde gebragt wierd aan zijne nagedaehtenis. Misschien echter ware het wenschelijk geweest, dat er, in plaats van vele, en daaronder ook minder bevoegde lofredenaars, één enkele ware opgestaan, zijner ten volle waardig. De lofspraken, hem gewijd, zouden dan mogelijk minder luide geklonken hebben, doch ligt ware het beeld zijner persoonlijkheid meer waar en volledig, ook ter dienste van de nakomelingschap, geteekend. Thans, nu de een na den ander de pen heeft opgevat, en verschillenden onderling als gewedijverd hebben, is het getal der uitgegeven stukken of stukjes reeds tot acht, en misschien zelfs hooger, geklommen, zonder dat nog, naar ons oordeel, het portret met juistheid getroffen is.
Wij betwisten daarom zoo min aan den Remonstrantschen Leeraar, zwager van den overledene, die hem gedurende vijfen-twintig jaren ter zijde stond, als aan den Lutherschen Hoogleeraar, die onder zijne eerste leerlingen en getrouwste vrienden behoorde, en voor zijne vorming veel aan hem te danken had, het regt en de bevoegdheid om over hem te spreken. Veel meer verblijden wij ons, dat zij het deden,

{==302==} {>>pagina-aanduiding<<}
elk op zijne eigene wijze. Zelfs achten wij de keuze van het verschillend oogpunt, waaruit zij hem beschouwd hebben, bij uitnemendheid gepast en gelukkig. De een, kort na zijne begrafenis voor de Gemeente opgetreden, zoekt, naar Hand. xiii: 36, aan te wijzen: dat v.d. h. in zijnen tijd den raad Gods gediend heeft, door met alle krachten te arbeiden aan de verbroedering der Christenen onderling. De ander, het woord voerende tot zijne leerlingen, toont hun in hem een voorbeeld van kanselwelsprekendheid, en wekt hen tot zijne navolging op. Beide brengen zij over hem veel in het midden dat ons behaagde, en waarmede wij, die den begaafden man mede gekend en gewaardeerd hebben, ons gaarne vereenigen. Warme hoogachting en opregte vriendschap spreken uit beider mond. Blijkbaar is het hun te doen om hem, dien zij evenzeer bewonderden als lief hadden, naar eisch te huldigen. Maar of daarom nog hunne geschriften bestand zouden zijn tegen eene naauwlettende kritiek; dit is eene gansch andere vraag, die wij voor ous ontkennend zouden beantwoorden.
Reeds in het Voorberigt van stuart stuitten wij op den eeretitel van: de chrysostomus der negentiende eeuw, aan v.d. h. gegeven, dien wij overdreven achten. Zijne rede is, verder, zóó kort en oppervlakkig, en blijkbaar zóó vlugtig neêrgeschreven, dat wij ons over de onveranderde uitgave eenigermate verwonderd hebben. Was er nu in waarheid van v.d. h., uit dat oogpunt beschouwd, niets meer te zeggen? zoo vroegen wij onder de lezing. En hoe vreemd, dat het puntige tekstwoord telkens onjuist wordt gebezigd, als of v.d. h. den raad Gods had uitgediend! Voegt hierbij de triviale vergelijking (bl. 16), ontleend aan het hoofd eener groote fabriek, dat geen acht nam, wie en hoeveel en hoelang men op dezen of genen post te arbeiden stond; de grove overdrijving (bl. 22), dat voor zijne prediking ieder vooroordeel zwichtte; velerlei onjuistheden van taal en stijl, en doorgaans volslagen gemis van eigenlijke redenering, en gij zult het ons toestemmen dat stuart wat beters had kunnen leveren. Daarvoor echter - 't zij dankbaar erkend! - ontvangen wij eenige vergoeding in de wij uitvoerige, doorloopende aanteekeningen, die bij deze rede gevoegd zijn (bl. 37-51). Ook dáárin merkten wij wel soms eenige overdrijving op, gelijk, b.v., waar de eervolle vermelding, die v.d. h. als student, door de beantwoording eener prijs-
{==303==} {>>pagina-aanduiding<<}
vraag te Groningen, verwierf, eene openbare zegepalm, door hem behaald, genoemd wordt (bl. 39), als of zijn stuk met goud ware bekroond geworden; maar overigens bevatten die aanteekeningen meer dan ééne belangrijke bijdrage tot waardeering zijner verdiensten. Slechts gelooven wij niet dat
v.d. h., hoe ver gevorderd ook, het ideaal van den Evangelieprediker voor onze dagen met der daad verwezenlijkt heeft, gelijk wij bl. 41 lezen.
Ook Prof. nieuwenhuis komt ons voor, zijne taak te ligt geacht en daardoor vlugtig afgewerkt te hebben. Aan den stijl en den gang der rede is dit reeds te bemerken. Allerlei onnaauwkeurigheden zouden wij ten bewijze kunnen aanvoeren. Bl. 11 wordt ‘uit volle overtuiging den Eerwaardigen stuart’, een woord nagezegd dat bij dezen niet, althans niet letterlijk, gevonden wordt. Wat beteekent het (bl. 24), dat v.d. h., als hij beveelt: houdt de geboden! ‘tevens diepe wonden slaat in het geweten’? Wat, dat er staat (bl. 25): ‘wilt gij naar v.d. h. niet luisteren, hij dwingt er u toe, maar laat hij u los, gij zult zelven u niet weder aan hem vastklemmen’? Ook is het ons niet gelukt, in weerwil van herhaalde lezing, het verband te vatten, waarin die, op zich-zelve niet onaardige, anekdote aangaande v.d. palm, bl. 29 medegedeeld, staat met hetgeen voorafgaat en met het gansche onderwerp der rede. Maar wij hebben hier vooral de overdrijving te gispen, waartoe nieuwenhuis soms in zijne lofspraken vervallen is. De opstellen van v.d. h., bestemd als zij waren tot stichting eener gemengde vergadering, worden, uit dat oogpunt beschouwd, bl. 11 gesteld ‘boven alle anderen, al is het ook, dat zij soms of minder zaakrijk, of minder scherpzinnig, of minder oorspronkelijk geacht, en gerekend worden zich niet door trekken van genie, noch door rijkdom van phantasie te onderscheiden’. Zij worden gezegd door vorm en inhoud ‘aan het hoofddoel, de stichting, te meer te beantwoorden, naar mate zij minder scherpzinnigheid, vernuft of geestigheid en genie verraden’. Er staat (bl. 16), nadat ontkend was, dat hij veel bezat, waarin anderen uitmunten: ‘is v.d. h. er als prediker niet te grooter door, dat de stichting zijner hoorders geene schade kon lijden, noch door
fijne ironie, noch door onvruchtbare bespiegeling, noch door een te diep indringen in de schuilhoeken, waarin de zonde hare pestlucht verspreidt?’. Daarbij klinkt

{==304==} {>>pagina-aanduiding<<}
de lof vrij dubbelzinnig, hem (bl. 22) gegeven: ‘Rijkdom van phantasie schijnt minder zijn deel geweest te zijn dan fijnheid van opmerking, om partij te trekken van de vruchten die anderen aanboden, getrouwheid van geheugen om hunne gezegden te bewaren, en gemakkelijkheid om ze in zijn eigen gedachtengang op te nemen en in zijnen stijl in te weven’. De vergelijking van v.d. h. met v.d. palm (bl. 23-25) laten wij onaangeroerd, ofschoon zij ons anders ligt stof zou geven tot meer dan ééne bedenking. Wij komen tot onze gewigtigste aanmerking, deze namelijk, dat het eigenaardig kenmerkende, het eigenlijk karakteristieke van v.d. h.'s kanselwelsprekendheid wel niet verzwegen, maar toch ook niet krachtig genoeg op den voorgrond is geplaatst. Cohen stuart heeft te regt zijne wonderbaar gelukkige voordragt ‘de groote kracht van zijne Oratorie’ genoemd. Nieuwenhuis, hiermede (bl. 25) instemmende, had, onzes inziens, om hem met juistheid te schetsen, daarvan moeten uitgaan, gelijk hij bl. 8 scheen te willen, en al het overige, wat hem eigen was, daarmede achteréénvolgens in betrekking moeten plaatsen, zoodat het bleek, dat hij, waarin hij ook misschien bij anderen achterstond, te dezen opzigte te minder overtroffen werd, naar mate hij zijne opstellen, naar vorm en inhoud beide, meer in overeenstemming wist te brengen met zijne geheel éénige voordragt, stemleiding, gebaarmaking en meesterschap over houding en gelaat. In waarheid, hoe meer wij er over nadenken, des te vaster staat onze overtuiging, dat v.d. h.'s voortreffelijkheid bestond in de ongemeenheid zijner natuurgaven voor den kansel, die hij met groote zorg ontwikkeld had, in zijne regte, edele, majestueuze gestalte, zijne fraaije, welluidende, indrukmakende stem, zijn fijn gevoel voor het deftige en verhevene, bij groote
liefde voor een eenvoudigen, sierlijken stijl, en eene goede mate van poëtischen aanleg. Vergeet daarbij niet de vlugheid van zijnen geest, de beminnelijkheid van zijn karakter, de opregtheid van zijn Christendom, de vredelievende strekking zijner werkzaamheid, en wat nog meer tot zijnen lof te zeggen ware, en weldra zal zijn beeld voor uwen geest verrijzen, en gij zult met ons den schat waardeeren, die der vaderlandsche Kerk, en vooral der Remonstrantsche Broederschap, in hem geschonken was, zonder gevaar te loopen van hem door overdrevene lofspraken boven verdiensten, of ook ten koste van anderen, te verheffen!

{==305==} {>>pagina-aanduiding<<}

In onderscheiding van de beide stukken, die wij hier beoordeeld hebben, moeten wij nog gewag maken van de bijlage, aan stuart's rede toegevoegd, die eene keurige schets bevat, door den Theol. Cand. h.c. rogge ontworpen, van abraham des amorie van der hoeven, als Hoogleeraar voor zijne studenten. Wij lazen haar vroeger in de Kerkelijke Courant, en thans bij vernieuwing, met onvermengd genoegen.

April 1856.




Predikanten-Spiegel. Mededeelingen uit het Ambtsleven van Predikanten. Volgens de Evangelische Pastoral Theologie in Beispielen, van M.J.C. Fr. Burk door J. Busch Keiser. Twee Deelen. Te Groningen, bij A.L. Scholtens. 1855. In gr. 8vo. 768 bl. f 6-25.

De bekwame bewerker van hüffell's Protestantsch Leeraarambt heeft een nuttig werk verrigt door de overbrenging in onze taal van burk's Pastoral Theologie in Beispielen, en heeft dat verrigt op loffelijke wijze.
Het is bekend dat, ofschoon de praktische Godgeleerdheid eene theoretische wetenschap is, die vooral in onze dagen met ijver beoefend wordt, echter de man van praktische ervaring in hare beoefening verreweg het best slaagt. Zij is toch als ware 't uit het werkelijke leven opgegroeid, ontleent daaraan hare stof en haar belang, en wordt daardoor veelzins opgehelderd. Men kan misschien een regt bruikbaar Predikant zijn, zonder haar lang wetenschappelijk bestudeerd te hebben; maar haar met vrucht te onderwijzen, en door dat onderwijs de aanstaande herders en leeraars der Gemeente regt te vormen voor hunne taak, dat kan hij alleen die zelf met lust en liefde werkzaam is geweest. Deelt hij daarbij zijne ontmoetingen en resultaten mede, hij zal aan zijn onderwijs kracht en gloed en leven bijzetten, die het anders missen moet, en naar mate zijne ervaring rijker is, zal, onder zijne leiding, de beoefening der praktische Godgeleerdheid eerst regt vruchten dragen, die der Kerk ten zegen zijn.
Van deze overtuiging ging de Hoogduitsche verzamelaar uit, toen hij, daartoe meer dan anderen bevoegd, een zeer groot aantal bijzonderheden bijeenbragt uit het leven en wer-
{==306==} {>>pagina-aanduiding<<}
ken van Protestantsche bedienaars des Evangelies, en ze met zorg ordende tot één schoon geheel. De oogst uit eene driehonderd-jarige praktijk was overvloedig groot, en misschien had hij minder op de veelheid dan wel op het gehalte zijner mededeelingen moeten toezien. Wij prijzen het daarom in den Vertaler, dat hij meer naauwkeurig geschift en alleen het meest dienstige behouden heeft. Zelfs meenen wij dat hij, daar de historische stof ook nu nog bijkans ál te rijk is, met de uitgave eener enkele bloemlezing had kunnen volstaan. Veel, dat ons min belangrijk of ook meer of minder eenzijdig voorkomt, had dan kunnen zijn achterwege gebleven; de omvang en, in verhouding daarmede, de prijs zou dan menigeen minder hebben afgeschrikt, en het voorgestelde doel ware, onder Gods zegen, misschien te beter bereikt geworden. Maar ook thans wenschen wij dat dit boek allerwege verspreid en gelezen worde, zoo wel door onze studenten en predikanten, als door belangstellende gemeente-leden. Er is veel uit te leeren. Meermalen legden wij het gesticht uit de hand; telkens vonden wij er weder wat nieuws en wetenswaardigs in. En al kan deze Predikanten-Spiegel in geen geval de wetenschappelijke beoefening der praktische Godgeleerdheid vervangen, hij draagt niet weinig bij tot haar regt verstand, en vertoont de uitwerking harer voorschriften en lessen in het werkelijke leven.
In zes Afdeelingen is het geheel gesplitst. De eerste handelt over de bepaling en de voorbereiding tot het ambt, de beroeping en het ontslag; de tweede over het ambt van leeraar; de derde over het liturgische en priesterambt; de vierde over de zielzorg; de vijfde over het opzienersambt; terwijl de zesde het bijzondere leven teekent. Doorgaans worden de historische bijzonderheden enkel medegedeeld zonder bijgevoegde opmerkingen; maar nu en dan treft men beknopte wenken aan, die bevorderlijk zijn aan het nadenken der lezers. Zij zijn echter weinige in getal.
Onze lofspraak op dezen arbeid gaat met de ernstige waarschuwing, vooral aan eerstbeginnenden, gepaard, om te lezen met het oordeel des onderscheids, en niet alles wat hier vermeld wordt, voetstoots goed te keuren en in praktijk te brengen. Ook hadden wij gewenscht dat de bronnen, waaruit deze mededeelingen geput zijn, waren opgegeven, opdat men

{==307==} {>>pagina-aanduiding<<}
zich, des verkiezende, mogt kunnen overtuigen van de naauwkeurigheid der opgave. En dat de Vertaler geene bijzonderheden uit de geschiedenis onzer vaderlandsche Kerk en de ervaring onzer vroegere en latere Predikanten heeft opgenomen in deze verzameling, dit kunnen wij ons te naauwernood begrijpen. Aan voorraad daarvan kon het hem, bij eigen onderzoek en niet geringe ondervinding, wel niet ontbreken. En gaarne hadden wij daarvoor van de buitenlandsche wat gemist.
Een boek als dit leest men niet achteréén uit. Het is een handboek als 't ware, dat telkens op nieuw moet worden opgevat. Zóó deden wij, en nooit te vergeefs. Men oordeele uit eene en andere proeve, die wij ter aanbeveling laten volgen.
‘Toen er sprake van was, dat er een nieuw gezangboek ingevoerd zoude worden, liet tschirner, Predikant te Langenöels in Silezië (gest. 1784), de uitgave voorafgaan, niet door lange, verdenking wekkende loftuitingen, zeide er ook niets van, dat het boek van Berlijn kwam, want dat zou er reeds tegen ingenomen hebben; maar hij las er elken zondag een lied uit voor van den preekstoel, 't welk in verband was met zijn onderwerp. Vroegen nu eenige van zijne toehoorders, na de leerrede: van waar hij het schoone lied had, dan zeide hij, dat het in het nieuwe gezangboek stond, 't welk bij korn in Breslau uitgegeven, en daar voor geringen prijs te koop was. Velen kochten het gezangboek, namen het mede in de kerk, en zagen na, als hij voorlas; anderen volgden na, en langzamerhand zoo velen, dat het geen bezwaar meer in had, uit het nieuwe gezangboek te laten zingen.’ Wij herinneren ons dat sommigen, tijdens de invoering der Evangelische gezangen bij de Hervormden, op soortgelijke wijze even voorzigtig, maar daarom niet altijd met even gelukkig gevolg, te werk zijn gegaan.
‘In de eerste jaren, dat joh. ant. freylinghausen in de bediening was, meldde zich eens een burger bij hem aan, tot het Heilig Avondmaal, van wien elk wist dat hij een zeer onzedelijk leven leidde. Freylinghausen dacht, dat eene scherpe strafpredikatie hier wel te pas kwam, en aarzelde daarom niet, om in vrij sterke bewoordingen met den man te spreken. Een bejaard vriend van hem, een ervaren onderwijzer, hoorde de geheele strafrede aan, uit eene zijkamer, en toen de burger weg was, zeide hij: “Dat hebt gij zeer slecht gemaakt! Gij

{==308==} {>>pagina-aanduiding<<}
hadt den man uw medelijden moeten betuigen, om eerst zijn vertrouwen te winnen. Dan alleen mogt gij hopen dat het vrucht zou dragen!” Deze berisping kwam freylinghausen eerst vreemd voor, want hij meende dat hij zich eens dapper geweerd had; doch bij verder nadenken en rijpere ervaring bevond hij dat die vriend zeer juist oordeelde, en zijne latere handelwijze tegenover zondaren, toonde, hoe veel deelnemende zachtmoedigheid kan uitrigten.’
‘De garnisoenspredikant moser, werd eens bij een hoog adelijken heer geroepen, die een man des doods was in tweevoudigen zin; want deze eerst achtendertigjarige man, lag niet slechts doodziek, en tot op huid en beenen na uitgeteerd, maar hem drukte ook, zoo als men in het gansche land wist, de vloek van vele door hem verleide zielen, benevens de vloek van een schandelijk verkwist leven. De zieke scheen zich tegenover den overal bekenden, verpletterenden ernst van moser eenen helper te hebben aangeschaft, die de al te felle slagen van den boetprediker afweren of temperen moest. Een voornaam stafofficier zat, toen moser in de kamer kwam, bij het bed van den zieke, een stafofficier, voor wien de garnisoenspredikant, zoo als men dacht, wel ontzag zoude hebben. Moser stoort zich daar niet aan, maar doet, als ware hij met God en met de ziel van den kranke alleen, vragen, in welke de ernst der eeuwigheid lag. Toen viel de voorname stafofficier hem in de reden en zeide: dat was alles maar kwakzalverij, met den dood was alles afgedaan. - Toen zag moser met zijnen gewonen ernst dezen heer in het oog, en vroeg met eene forsche stem: “Weet gij dat zeker?” En ziet! de krijgsman verstomt en wordt bleek, na eenige minuten staat hij op, en verwijdert zich zwijgende.’
Uit het medegedeelde, dat wij op verre na niet uitgezocht hebben, blijkt dat de interpunctie nog al iets te wenschen overlaat.





Openbare Brief van D. Chantepie de la Saussaije, Predikant te Leyden, aan Dr. J.H. Scholten, Hoogleeraar te Leyden, naar aanleiding van de Voorrede van den derden. druk van: ‘De Leer der Hervormde Kerk’, enz., door laatstgenoemden. (Overgedrukt uit het Maandschrift Eernst en Vrede, 1855.)

{==309==} {>>pagina-aanduiding<<}
Te Utrecht, bij Kemink en Zoon. 1855. In gr. 8vo. 104 bl. f 1-10.

De steller dezer recensie kan eerlijk betuigen dat hij noch onder de orthodoxe, noch onder de rationalistische, noch onder de Groninger, noch onder de Leidsche vlag dienst heeft genomen. In zóó verre zou hij zich dus tot dat ‘onpartijdig publiek’ mogen rekenen, welks beoordeeling de Heer d.l.s., ofschoon het bestaan er van in twijfel trekkende, voor zich verlangt. De waarheid echter gebiedt hem tevens te verklaren: dat hij de drie laatstgenoemde Theologische rigtingen als zóó vele telkens naderbij komende wegbereidingen tot een nieuwen, met de tijdsbehoeften overeenstemmenden ontwikkelingsdag des Christendoms beschouwt; terwijl hij met de orthodoxe rigting alleen dáárom vrede kan hebben, wijl hij hare reactie als een onmisbaar tegenwigt beschouwt, opdat men uit de Kerk niet ‘met de vuilnis ook den vloer wegvage’, en hij dus van hare achtingwaardige voorstanders, waaronder hij de redactie van Ernst en Vrede gaarne bovenaan plaatst, het woord van hitzig nopens hengstenberg en tholuck nazegt, dat zij met hunne pogingen ‘thun was der Herr sie geheissen hat’. Toch moet hij het bij zijne inzigten en verwachtingen beklagen, wanneer hij rijke talenten en kundigheden verspild ziet aan eenen kampstrijd, die hem toeschijnt eene hedendaagsche parallel te leveren tot de worsteling der wegstervende Heidenwereld tegen 't Christendom; ook dáárin, dat de oude leer wel eens voor eene poos den bijval van grooten en geringen verwerven, en, misschien door wereldlijk gezag gerugsteund, haren vroegeren troonzetel zou kunnen beklimmen, maar - om des te zekerder met paganisme (verbanning naar eenige weinige afgelegen dorpen) te eindigen. Over dit onderwerp kan niet genoeg ter lezing aanbevolen worden redepenning's Voorrede voor
gieseler's onlangs in 't licht verschenen Dogmengeschichte.
Dat de Hoogleeraar scholten tegenover zijne tegenstanders eene scherpe pen voert, en een hoogen toon aanslaat, is evenmin te ontkennen als in allen deele goed te keuren. Dat, daarentegen, de Heer d.l.s., na die scherpte en hoogheid ondervonden te hebben, in een bezadigden en vredelievenden toon antwoordt, strekt hem tot eere. Wanneer hij echter

{==310==} {>>pagina-aanduiding<<}
(bl. 11) schrijft: ‘Spot is altijd, in alle zaken, doch bovenal in godsdienstige, het onedelste wapen dat bestaat, en te regt heeft de Christelijke Kerk den spot aan hare persoonlijke voorstelling van het booze toegeschreven’, dan moet hij, òf op dat woord ‘spot’ al zeer bijzonder drukken, en er den ligtvaardigen of roekeloozen of boosaardigen schimp onder verstaan, òf wij kunnen zijne bewering onmogelijk beamen. Zelfs den personelen spot zouden wij zóó absoluut niet durven veroordeelen. - Zou het, b.v., zonde zijn, een bel esprit du jour, die de zedelijkheid ridiculiseerde, met gelijke munt te betalen, en in dier voege zijn verderfelijken invloed onschadelijk te maken? - Maar dat de ongerijmdheid eener zaak door hare belagchelijkheid in 't licht worde gesteld, dáárop althans, dunkt ons, kan het Horatiaansche: Ridendo dicere verum quis vetat? gereedelijk worden toegepast. Zijn elia's spot over de aanroeping van baäl, jezaja's spot over de beeldendienst, paulus' spot over de gewaande wijsheid der Korinthiërs laakbaar te noemen? En de Heer zelf: - zou men de door Hem tegen de Farizeën gebezigde woordspeling, Matth. xxiii: 31 en volgg., wel met eene andere benaming dan die van sarcasme kunnen bestempelen? Is ook de Kerk, gelijk d.l.s. meent, wel zóó afkeerig van 't wapen der spotternij geweest? Hoe dan de Kerkvaders? de Hervormers? - Wij voor ons achten de ironische vergelijking van Prof. s., waartegen d.l.s. (bl. 68) opkomt, met hem voor min voegzaam, en min rigtig; maar die groote bitterheid, welke hij er in vindt, konden wij er niet in ontwaren. Nog minder kunnen wij, die bij den strijd de meer
kalme rol van toeschouwers vervullen, den Hoogleeraar, als deze elders van d.l.s.'s ‘triumferen’ gewaagt, het oogmerk toeschrijven om hem van ‘eene duivelsche Schadenfreude’ te betichten: wij vermeenen dat de Heer s., zonder daarbij thans op 't gewigt der zaak in quaestie te hechten, alleen wilde doen uitkomen, hoe d.l.s. de door hem geleverde bewijsvoering als voldingend beschouwde, en zich in zóó verre de zege toeëigende.
Voor 't overige heeft de Heer d.l.s., naar ons oordeel, inderdaad voldoende aangetoond dat Prof. s. hem op vele punten heeft misverstaan: ja, óók, dat sommige van diens leerstellingen - als, b.v., de onafhankelijkheid der Godsdienstige waarheid van de historische werkelijkheid der feiten waar-
{==311==} {>>pagina-aanduiding<<}
in zij geopenbaard is; of de onafscheidbaarheid der werking van den verhoogden christus van die Zijner Kerk - wel degelijk dien wijden zin en strekking hebben, welke de Hoogleeraar zelf er nu nog aan schroomt te geven. Maar of die stellingen nu daarom geene waarheid behelzen, of niet juist op haar de geloofsbelijdenis der verjeugdigde Christenkerk, die wij te gemoet zien, zal gebouwd worden - dat moge de toekomst openbaren, de Heer der toekomst beslissen!
Wanneer d.l.s. er voorts op aandringt, dat men hem en zijne geestverwanten niet meer als eene partij kenmerke, dan verlangt hij, zoo we ons niet bedriegen, het onmogelijke. De Groninger School heeft met hand en tand geijverd om geene school te heeten, en zij heet het nog bij vriend en vijand, omdat zij eene school was. Eveneens heeft de orthodoxe rigting te dikwerf - ware 't maar alleen door hare adressen - als partij gehandeld, dan dat zij dien naam van zich kan afwerpen; en wie zich nu, gelijk d.l.s., aan zulk eene reeds bestaande partij aansluit, kan niet meer, zoo als beets het eens wenschte, ‘den strijd voor eigen rekening voeren’. Klaagt d.l.s. intusschen niet geheel zonder grond, dat Prof. s. de leden dier partij solidair voor elkander aansprakelijk wil stellen, dan treden wij aan zijne zijde, en beweren dat men elkanders medestanders wezen kan, zonder deswege elkanders ootmoedige dienaren en bewonderaars te worden. Maar daarom juist kunnen wij ook niet inzien, hoe d.l.s. in dat woord ‘partij’ zóó veel hatelijks vindt. Men spreekt immers even dikwijls van de vrijzinnige partij? en in de Christenheid zijn immers tegenpartij en vijand geene synoniemen?
De taal van den Heer d.l.s. is niet geheel vrij van Germanismen. Dus, b.v. (bl. 15): ‘behalve in den eenigen paulus van Heidelberg’, voor: ‘behalve alleen in paulus van Heidelberg’; bl. 98: ‘verdachtiging’, voor: ‘verdenking’. Eveneens stuitten wij een paar maal op 't noodeloos gebruik van Hoogduitsche woorden, b.v.: Schadenfreude, voor: leedvermaak. Wij zouden van deze kleinigheden geene melding maken, indien onze goede moedertaal niet met der daad gevaar liep om bij de veelvuldige Duitsche studiën onzer hedendaagsche Theologen door hen vergeten en verbasterd te worden.

v.p.





{==312==} {>>pagina-aanduiding<<}

Christelijke Redevoeringen van Dr. W.E. Channing. Uit het Engelsch, door J.J. Swiers, Pred. te Havelte. Met eene schets van Channing's leven en werkzaamheid, door Dr. A.W. Zumpt, Hoogleeraar te Berlijn. Tweede druk. Te Groningen, bij J.B. Wolters. 1855. In kl. 8vo. VI en 338 bl. f 1-50.

Al behoeft goede wijn geen krans voor wie hem geproefd heeft; hij mag en moet toch aanbevolen worden aan wie hem niet kent. Anders, waarlijk, zouden channing'sRedevoeringen boven alle aanbeveling verheven zijn.
Wie zé leest, die gevoelt: channing heeft de parel van groote waarde gevonden; 't is zijn hartewensch, dat ook zijne medemenschen ze vinden; hij wijst hun den regten weg daartoe aan; hij doet dat in kunstelooze, bevattelijke, en toch welsprekende, boeijende taal.
De gewigtvolle onderwerpen, die hier, na eene hoog belangrijke levensschets van den Schrijver door zijnen Duitschen Vertaler, behandeld worden, zijn de navolgende: I. Bewijzen voor 't Christendom. II. Het karakter van christus. III. Het Christendom eene redelijke Godsdienst. IV. Het groote doel van 't Christendom. V. Het hooge belang der Godsdienst voor de menschelijke zamenleving. VI. Onsterfelijkheid. VII. De rampzaligheid der zonde. VIII. Het toekomende leven. IX. Gelijkheid aan God. X. Geestelijke vrijheid. XI. De navolgbaarheid van het voorbeeld van christus. XII. Middelen ter bevordering van het Christendom. XIII. Over Geloofsformulieren. XIV. Over het Catholicismus. XV. Het stelsel van uitsluiting en veroordeeling in het stuk van Godsdienst beschouwd. XVI. De prediking van het Evangelie aan de Armen. - Met enkele, maar zeer zaakrijke aanteekeningen heeft de bekwame Vertaler het werk verrijkt.
Noemen wij de tweede uitgave van dit boek een goed teeken des tijds, de wèl uitgevoerde min kostbare uitgave met haren keurigen band een goed werk des Uitgevers, en wij hopen van harte dat er, hoe eer zoo beter, eene derde uitgave noodig worde. Wij zouden er eene eer in stellen - wat beter is: wij zouden ons overtuigd houden iets tot opbouw van het koningrijk der hemelen bij te dragen, indien wij daartoe mogten medewerken; en met dat oogmerk maken wij het aan-
{==313==} {>>pagina-aanduiding<<}
prijzend woord des Vertalers geheel tot het onze: ‘Het is, dunkt ons, onmogelijk channing's Redevoeringen te lezen, zonder dat men waarlijk gesticht, dat is verlicht, geheiligd, gesterkt en bemoedigd wordt. Hij dwingt ons om te gelooven! - Kan alzoo de Christen, die zijnen Heer lief heeft en ook anderen voor Hem wenscht te winnen of in hun geloof te versterken, tot dat einde iets ten geschenke geven, dat meer gepast is, dan deze Redevoeringen?’
v.p.

De drie Taalfeesten: te Jeruzalem, te Rome en te Londen. Eene Evangelische Toespraak, door H. Driesman, Evangelist te Leeuwarden. Te Leeuwarden, bij G.T.N. Suringar. In gr. 8vo. 31 bl. f :-30.

Onder het vele belangrijke dat gelzer in zijne Protestantische Monatsblätter aanbiedt, behoorde ook een klein opstel, waarin hij wijst op het eerste Pinksterfeest, als op het oorspronkelijke feest der talen in de Christenheid, om het te vergelijken met de wijze waarop dit, èn door Rome èn door het Protestantisme wordt begrepen en nagevolgd. Rome viert op den Driekoningendag, den gedenkdag van de eerste verkondiging van den christus aan de Heidenwereld, haar taalfeest. Kweekelingen der Propaganda uit de onderscheiden deelen der wereld spreken, afgewisseld door zang en muzijk, in hunne eigen tale voor de verzamelde schare. De Protestantsche Kerk mag zich beroemen op haar taalfeest, zoo als dat te Londen werd gevierd, toen op de wereldtentoonstelling in 1851 een getal van 148 prachtig gebonden Bijbels aan den beschouwer voor oogen werd gelegd, die twee jaren later op het 50jarig feest van het Britsch en Buitenlandsch Bijbelgenootschap stoffe gaven tot belangrijke opmerkingen, mededeelingen, en dankzeggingen aan God. Het was dit stukje dat door den Heer driesman, Evangelist onder de Roomsch-Katholieken te Leeuwarden, werd bewerkt tot eene voorlezing, waarin hij zijne hoorders op duidelijke wijze aantoont: hoe Rome den geest van het eerste taalfeest ten eenemale miskent, hoe het Protestantisme dien juist verstaat en helder in het licht stelt. Een Hoogleeraar bij het Roomsche Seminarie Hageveld, muré genoemd, heeft, in een dezer dagen uitgekomen twistgeschrift, óók

{==314==} {>>pagina-aanduiding<<}
zijne bitterheid uitgestort tegen de Evangelisten, die in verwerswinkels en schuren de Roomsche bevolking tot zich trekken. De verbitterde geestelijke toonde ook in die aanklagte, dat hij nog volstrekt niet het woord van den Heiland tot de Samaritaansche vrouw: ‘God is een geest, en wie Hem aanbidden, moeten Hem aanbidden in geest en waarheid’, verstaat, en dus zijnen kweekelingen ook niet kan verklaren en inprenten. De inhoud en de vorm van de prediking der Evangelisten - niet de plaats wáár zij geschiedt - komt bij den verstandigen Christen in aanmerking, voor wien immers niet het kruis van christus eene ergernis mag wezen. Wij verblijden ons dat de Heer driesman eene zijner voorlezingen heeft in het licht gegeven. De beschaafde Roomschgezinde, die in ons Vaderland toch niet enkel door de oogen van den priester verkiest te zien, kan uit eene proeve als deze duidelijk aanschouwen dat de Evangelisten, die het Protestantisme thans uitzendt, met den geest van gematigdheid zijn bezield, en op eenen waardigen, kalmen en beschaafden toon de dwalenden zoeken te overtuigen en voor de waarheid te winnen.
e.




Nagelaten Leerredenen van P. de Goeje, in leven Predikant te Heerenveen. Te Leeuwarden, bij G.T.N. Suringar. 1855. In gr. 8vo. 147 bl. f 1-80.

Meer en meer wordt het gewoonte om eenige nagelaten leerredenen van overleden Predikanten in het licht te geven, 't zij alleen om aan belangstellende vrienden een blijvend aandenken aan een ontslapen leeraar aan te bieden, 't zij om ook de belangen te bevorderen van achtergebleven betrekkingen. Het laatste is eene al zeer sterk geldende reden, en met het eerste hebben we meestal vrede; al ware 't alleen omdat een grooter publiek eigenlijk zeer weinig regt heeft om zich te beklagen over 't geen voor enger kring, dien van gemeente en vrienden, bestemd is. Doch zoo niet altijd door zulke uitgaven eer wordt aangedaan aan de nagedachtenis van ontslapen Evangeliedienaars, - in geenen deele behoeft daarvoor vrees te bestaan ten opzigte van het negental proeven van den kansel-arbeid van wijlen den Eerw. de goeje, dat in het voor

{==315==} {>>pagina-aanduiding<<}
ons liggend bundeltje door 's mans vriend en schoonbroeder, Ds. van herwerden te Beetsterzwaag, wordt aangeboden. Wij lazen ze met ingenomenheid en stichting. 't Zijn geene stukken die jagt maken op schitterende schoonheden, maar eenvoudig, helder, warm, zoo als het behoort voor de groote meerderheid in de meeste Gemeenten.
Uit een grooten voorraad van predikatiën had de Eerw. bezorger der uitgave, naar hij meldt, te kiezen; hij heeft gelet op verscheidenheid van onderwerpen, die ten deele - b.v.: Gods zorg voor weduwen en weezen (Ps. lxviii: 6) - tot de meer gewone behooren, maar zich alle aanbevelen door belangrijkheid. Men vindt er ook eenige gelegenheids-leerredenen bij, gelijk eene oogst-, eene hervormings- en eene oudejaars-preek, alsmede eene bij 't openen van een kerkhof (1 Cor. xv: 55b), en eene kinderpreek over een daartoe zeer moeijelijk onderwerp (Gen. iii: 23b).
Wij bevelen dezen bundel aan; niet alleen aan de vrienden van den waardigen Opsteller, maar ook in algemeener kring. Hij bevat gezond voedsel voor verstand en gemoed, dat ook bij herhaalde lezing de aandacht levendig houdt, indien de smaak niet overprikkeld is.

Vraagboekje over de kennis der Christelijke Godsdienst ten dienste mijner Leerlingen. Derde druk. Te Groningen, bij M. Smit. 1855. 28 bl. f :-10.

Wij hebben dit Vraagboekje, zoo veel wij ons herinneren, nog nooit onder de oogen gehad, ofschoon het reeds in 1836 voor de eerste maal in het licht verschenen is. Wij weten evenmin wie er de ongenoemde Schrijver van is, die op den titel spreekt van mijne leerlingen, en het Voorberigt onderteekent met de letters w.j. Maar hoe dit zij, wij verklaren gaarne dat het, zoo als het zich bij dezen derden druk aan ons voordoet, een niet onbruikbaar Vraagboekje heeten mag, en, wèl gebruikt, nut kan stichten in de Gemeente. De meest gewone volgorde wordt hier in acht genomen, zoodat het handelt over God, over den mensch, over jezus christus en het heil door Hem aangebragt, en over de vereischten en hulpmiddelen om dat heil deelachtig te worden. Eenig vrij uit-
{==316==} {>>pagina-aanduiding<<}
voerig onderrigt aangaande de H. Schriften, beschouwd als de zuivere kenbron der Christelijke Godsdienst, gaat vooraf. De inhoud is hoogst eenvoudig, maar ook wel eens wat oppervlakkig, en de antwoorden zijn soms, naar ons inzien, wat te lang, om grif van buiten geleerd te worden. Ook zouden wij een gepast gebruik van Bijbelwoorden gewenscht hebben, dat hier geheel ontbreekt. Dit neemt echter niet weg dat het boekje zijne betrekkelijke waarde heeft, en boven menig ander aanbeveling verdient. Hiermede gelooven wij aangaande dit boekje gezegd te hebben al wat er van te zeggen valt.




John de Wycliffe, Engelands Hervormer vóór de Hervorming. Naar het Engelsch, van Dr. Robert Vaughan, door Dr. A.W. van Campen, Predikant te Opperdoes. Tweede Deel. Te Tiel, bij H.A.C. Campagne. 1855. In gr. 8vo. 304 bl. f 2-80.

Wij begroetten met vreugde het Tweede Deel van dit belangrijke werk, kort na het Eerste in het licht verschenen, en lazen het met klimmende belangstelling. De geleerde, oordeelkundige, voor Evangelie en Protestantismus ingenomen Engelsche Schrijver vervolgt hier zijne beschouwing van wiclef als belijder tegen de dwalingen, het bijgeloof, de misbruiken, en de ongeregtigheden zijner eeuw, in zijnen worstelkamp tegen de geestelijkheid, aan wier hoofd courtney, Bisschop van Londen en Primaat van Engeland, stond. Hunne pogingen, om met behulp der wereldlijke magt het doorbrekend licht weder uit te blusschen, den Hervormingsgeest ter plaatse van waar hij uitgegaan was, te Oxford, te onderdrukken, de vervolgingen wiclef's ijverigste voorstanders en medewerkers aangedaan, en hunne ontwerpen om hem-zelven te doen vallen, worden medegedeeld. Dat de Hervormer voor de in 1382 te Oxford bijeengekomen geestelijke regtbank verschenen is, en bij die gelegenheid niet, gelijk zijne vijanden hem nageven, herroepen, maar bij zijne gevoelens volhard heeft, toont de Schrijver, bepaaldelijk door heenwijzing naar zijne afgelegde geloofsbelijdenis, aan. Wat hij loochende waren meeningen hem valschelijk toegedicht, die in openbaren strijd waren met zijne begrippen en overtuigingen, zoo als, b.v.,

{==317==} {>>pagina-aanduiding<<}
dat God den duivel zou moeten gehoorzamen. Overigens volhardde hij, zonder eenigen schroom, bij hetgeen hij, inzonderheid omtrent het Avondmaal, geleerd had. ‘De Belijder’ - zegt vaughan - ‘herhaalt de stoutste gezegden die hij immer heeft gesproken, en draagt zijne leer voor in de zijnen tegenstanders meest aanstootelijke bewoordingen die hij immer gebezigd heeft, terwijl hij geene enkele poging aanwendt om de gunst zijner regters te winnen en hen tot zachtere en gematigder gezindheden te stemmen. Door zoo te handelen kon hij, dunkt ons, vooruitzien dat hij, naar alle waarschijnlijkheid, eenige ondervinding zou verkrijgen van de strenge opsluiting en andere straffen, waarmede, wanneer de Hoofden der Kerk zulks mogten goedvinden, al zulke leeringen van nu aan zouden onderdrukt worden.’ De reden waarom men wiclef op vrije voeten, en rustig naar zijne pastorij terugkeeren liet, moet niet gezocht worden in eehe veranderde overtuiging, of in een zachtmoediger geest van zijne tegenstanders, maar in de onmogelijkheid om voor het oogenblik hunne ontwerpen tegen hem ten uitvoer te leggen. Groot was toch het misnoegen tegen de geestelijken, die meer dan de helft van den grondeigendom van het koningrijk in bezit hadden, behalve hunne persoonlijke bezittingen, hunne inkomsten van de tienden, en van hetgeen zij van hunne verschillende ambtsverrigtingen trokken. Onder de edelen en leden van het Hoogerhuis, nog meer onder die van het Lagerhuis, en onder het volk, vond de Hervormer gunst en bescherming; terwijl het in 1378 begonnen Pauselijk schisma aan de verbreiding zijner schriften bevorderlijk was.
Immers te Lutterworth, waar hij de laatste jaren zijns levens sleet, bleef hij niet werkeloos. De man die in de Akademische gehoorzalen zijne stem tegen de Pauselijke Hiërarchie verheven had, betoonde zich ook een getrouw herder zijner kudde. IJverig kweet hij zich van het in die dagen zoo verwaarloosde predikwerk, op eene wijze die, door zich te schikken naar de vatbaarheid zijner hoorders, doel moest treffen, gelijk blijkt uit de talrijke voor den predikstoel bestemde opstellen die van zijne hand zijn bewaard gebleven. De uittreksels die er ons hier van gegeven worden, bevestigen het oordeel van den Schrijver: dat zij hoogst eenvoudig zijn, en op populairen toon, en in populairen trant geschreven,

{==318==} {>>pagina-aanduiding<<}
met het doel om de hoorders te overtuigen, dat hunne Godsvrucht zal beoordeeld worden niet naar hetgeen door de priesters voor hen gedaan is, maar naar het vertrouwen dat zij zullen gevestigd hebben op de offerande van christus tot vergeving van zonden, naar de mate waarin zij rein van leven en vernieuwd van gemoed zijn geworden door den invloed van de waarheid van christus en de genade van den Heiligen Geest. Wat wiclef te Lutterworth deed, dat deden zijne vrienden en leerlingen elders, die, rondreizende, de groote waarheden van hunnen vriend en Meester tot het volk bragten. Waar de stem niet toereikte, kwam de schrijfstift te hulp. Dezelfde hand die te Oxford geleerde Verhandelingen, als den Trialogus, in het licht zond, stelde in zijne pastorij eene menigte van schriften op, die in den vorm van tractaatjes, en zich door beknoptheid en klaarheid onderscheidende, aan de waarheden door hem verkondigd, te beter ingang bij het volk verschaften. Gelijk van wiclef's grootere werken, heeft vaughan, door de aanwijzing uit inwendige kenmerken van den tijd der vervaardiging zijner kleinere schriften, zich hoogst verdienstelijk gemaakt. Daardoor wordt het gemakkelijk de nagedachtenis van den Hervormer van den blaam van inconsequentie te zuiveren, en tevens den gang zijner ontwikkeling, vooral in de laatste jaren, na te gaan. Want even als bij luther werd het hem niet eensklaps helder, en sommige dwalingen, als die van een tusschenstaat na den dood, en van de kracht van der levenden gebeden voor de zielen welke zich in dien staat bevonden, kleefden hem tot zijn einde aan, ofschoon hij het doen van missen voor de dooden als nietswaardig en uit winstbejag voortvloeijende beschouwde; terwijl hij de leer der Kerk aangaande de zeven Sacramenten verwierp, en met het Avondmaal alleen den Doop in waarde hield, zonder echter de zaligheid van de toediening
afhankelijk te stellen.
Het groote werk door wiclef te Lutterworth in het jaar 1381 ter hand genomen, was de overbrenging des Bijbels in de landstaal. Vóór zijnen tijd zagen slechts vertalingen van gedeelten der Heilige Schrift, van welke vaughan een overzigt geeft, het licht. Maar wiclef ondernam, met hulp van anderen, de overzetting van al de Boeken des O. en N. Verbonds. Die van het laatste is van zijne, die van het eerste,

{==319==} {>>pagina-aanduiding<<}
voor het grootste gedeelte, van de hand van eenen zijner medearbeiders, waarschijnlijk nicholas de hereford. Wiclef had het geluk zijn werk, waarvan in 1850 te Oxford eene fraaije uitgave van de pers is gekomen, nog bij zijn leven voltooid te zien, terwijl vier jaren na zijnen dood eene herziene en verbeterde vertaling het licht zag. Dat er reeds vóór hem eene overzetting van de gansche Heilige Schrift bestond, gelijk sommigen op gezag van thomas morus hebben aangenomen, wordt door den Schrijver wederlegd uit het getuigenis van knigthon, tijdgenoot des Hervormers, en uit dat van de in 1408 gehouden Engelsche Synode. Maar in die dagen kostte het meer moeite den Bijbel en andere werken eene algemeene bekendheid te bezorgen door ze aan het volk in handen te brengen, dan in onze dagen bij het genot van drukpers, posterij, en andere middelen van gemeenschap. Hoe dit bezwaar, althans voor een goed deel, overwonnen werd, verklaart ons vaughan in deze woorden: ‘Wij weten dat in die tijden de Schrijvers even zeker, moge het dan al niet zoo overvloedig geweest zijn, lezers vonden als in onzen tijd. - De middelen om afschriften te vermenigvuldigen en ze in omloop te brengen, bestonden. De plaats der drukpers werd door afschrijvers ingenomen, en de stand der afschrijvers was een werkzame, kundige stand, die niet minder talrijk waren, dan, naar evenredigheid, de drukkers onder ons. - Die methode had nog dit voordeel, dat het werk kon verrigt worden, zonder afhankelijk te zijn van zulk eenen omslagtigen en ligt te ontdekken toestel als de drukpers. - In sommige plaatsen en onder sommige omstandigheden was het echter gevaarlijk, als de bezitter van zulk een letterkundig voortbrengsel bekend te zijn. Het naauwgezetste onderzoek werd meermalen ingesteld, om zulke geschriften te bemagtigen en te vernietigen. Doch hoe ijveriger men aan den eenen kant zich betoonde in het
opsporen van den verborgen schat, des te omzigtiger en zorgvuldiger ging men aan den anderen kant te werk, om al die nasporingen te verijdelen en vruchteloos te maken. Personen die in onzen tijd nog tot de levenden behoorden, konden het zich nog herinneren, hoe er, bij de vertimmering van vertrekken in een oud huis te Lutterworth, verborgene kastjes ontdekt zijn geworden, waarin onderscheiden verboden boeken en een afschrift van wiclef's Bijbel

{==320==} {>>pagina-aanduiding<<}
gevonden waren. In de meeste huizen, vooral die welke het eigendom waren geweest van den meer gegoeden stand, waren zulke geheime bergplaatsen, en menigwerf werden zij tot dat einde gebruikt. - Het is aan die oorzaak toe te schrijven, dat, hoe talrijk de schriften van wiclef ook waren, er weinige zijn die niet op eene of andere wijze tot ons zijn gekomen. Zeker is het, dat er op dit tijdstip niet minder dan honderd en zeventig handschriften van wiclef's Bijbel, hetzij in zijn geheel, hetzij van gedeelten, overig zijn’ (bl. 34, 131, 132).
Na zulk een werkzaam, aan het heil van anderen gewijd leven ontsliep wiclef in vrede in zijne pastorij op den laatsten dag van het jaar 1384, den ouderdom van zestig jaren bereikt hebbende. Met zijnen dood ging de vrucht van zijnen arbeid niet verloren. De storm der vervolgingen verhief zich tegen zijne aanhangers, en op last van het Concilie van Constans, dat huss en hiëronymus van praag had doen ter dood brengen, werden ook wiclef's beenderen opgegraven en verbrand, en de asch in de Swift geworpen. Maar, om met een Engelsch Schrijver te spreken: de Swift voerde haar in de Severn, de Severn in de naastbij gelegen Zee, en deze in den grooten Oceaan. En zoo is de asch van wiclef het zinnebeeld van zijne leer, die nu over den ganschen aardbol verspreid is. - Met het berigt van de pogingen van wiclef's aanhangers tot verbreiding zijner leer, en van den tegenstand en de verdrukkingen die zij ondervonden, wordt het werk besloten. In een Aanhangsel ontvangen wij eene opgave van zijne schriften, van hunnen inhoud, en van de plaatsen waar zich de onderscheidene handschriften bevinden, alsmede documenten en aanteekeningen die tot opheldering van zijne lotgevallen en bedrijven dienen.
Wij zijn met het werk van den Engelschen Schrijver hoogelijk ingenomen. Wie met het leven en den arbeid van den grooten voorlooper der Hervorming verlangt kennis te maken, over zijne stellingen en over de waarde zijner schriften een goed oordeel wenscht te vellen, en te leeren beseffen welk eene kennis, bekwaamheid en geloofskracht er in wiclef vereischt werden tot zijne onderneming in eene eeuw van onkunde en barbaarschheid, hij zal het werk niet onvoldaan uit de hand leggen, en den Schrijver danken voor de zorg en vlijt aan zijne nasporingen besteed, en niet minder voor zijne

{==321==} {>>pagina-aanduiding<<}
belangrijke opmerkingen en wetenschappelijke mededeelingen omtrent de door hem behandelde tijden en gebeurtenissen. De Vertaler heeft eene gelukkige keuze gedaan in de overbrenging van dit werk, dat bij de in onze dagen vernieuwde aanvallen der magt die door wiclef zoo moedig werd bestreden, dubbele opmerkzaamheid verdient, en dat zich ook door typographische uitvoering aanprijst.

Dr. J. Gottlieb's volledig Handboek der Scheikundige Technologie. Naar het Hoogduitsch, door J.R.F. Nievergeld, Fabrijkant van Technisch-Chemische Praeparaten, te 's Gravenhage. Eerste Stukje. Met houtsneê-figuren. Te 's Gravenhage, bij J.M. van 't Haaff. 1855. In kl. 8vo. 98 bl. f :-75.

Wij hebben dit boekje met groote belangstelling gelezen, daar het eenvoudig en duidelijk is geschreven, en even zoo verdienstelijk in onze taal overgebragt. Het is een gelukkig teeken des tijds, dat een fabrijkant een wetenschappelijk boek vertaalt, hetwelk met zijn vak in onmiddellijke aanraking komt; maar vooral dat hij, zulks doende, alle blijken geeft, volkomen op de hoogte te zijn van zijne zaak. Om van de ‘Scheikundige Technologie’ van gottlieb, een tamelijk volledig populair Handboek, eene vertaling te leveren als die van den Heer nievergeld, moet men met de wetenschap volkomen vertrouwd zijn.
Wij zullen dit Eerste Deel doorloopen, om den lezer met den inhoud bekend te maken. Voegen wij er, nu en dan, eenige aanmerking tusschen, men denke daarom niet dat er vele te maken zijn; onze aanmerkingen zijn van ondergeschikt belang, en verminderen de waarde van het boek in geenen deele.
De Schrijver vangt aan met ‘de brandstoffen en haar gebruik’. De brandstoffen worden onderscheiden in vaste, vloeibare en gasvormige. De techniek heeft vooral belang bij de vaste en gasvormige, daar deze het meest worden aangewend, terwijl de vloeibare bijkans van belang ontbloot zijn.
De vaste brandstoffen bestaan uit kool-, water-, zuur- en stikstof, daarenboven eene kleine hoeveelheid onverbrandbare bestanddeelen; het koolstof- en waterstof-gehalte bepaalt in vele gevallen de waarde der brandstoffen. ‘Over het algemeen kan

{==322==} {>>pagina-aanduiding<<}
de waarde eener brandstof niet worden aangegeven, of men moet het doel kennen, waarvoor zij gebezigd zal worden.’ De vaste brandstoffen kunnen in twee soorten verdeeld worden, in natuurlijke en kunstmatige. Tot de natuurlijke brandstoffen behoort, b.v., het hout. Het eigenlijke bestanddeel van het hout is de houtvezel, die bestaat uit koolstof, waterstof en zuurstof. Het hout bevat een grooter koolstof-gehalte dan de houtvezel, dat moet toegeschreven worden aan de aanwezigheid van vele andere bewerktuigde stoffen, die rijker aan koolstof zijn.
Het hout is rijk aan water, en bevat daaraan gemiddeld 20 p.c. Bij het verbranden van hout, verliest men de hoeveelheid warmte, die noodig is om dit watergehalte in waterdamp te doen overgaan; daarom droogt men het hout, vóór men het ter verbranding aanwendt. De Schrijver laat daarop volgen (bl. 5): ‘De turf is het product eener eigenaardige verrotting en omzetting van planten-overblijfselen, die in gang veel overeenkomst heeft met het ontstaan der steen- en bruinkolen, doch geëindigd is met de vorming eener zeer veel koolstof bevattende brandbare zelfstandigheid.’ Waarschijnlijk staat er in het oorspronkelijke: ‘De turf is het product eener eigenaardige verrotting en omzetting van planten-overblijfselen, dat betrekkelijk rijk is aan koolstof; in de wijze van ontstaan komt de turf-vorming in vele opzigten overeen met die der steen- en bruinkolen.’
In zamenstelling nadert de turf werkelijk zeer tot die van het hout. De bruin- en steenkolen, daarentegen, wijken vooral van de zamenstelling van het hout af door een grooter koolstof-gehalte, dat afwisselt van 56-59 p.c. Op bl. 9 zegt de Schrijver: ‘Hoe grooter het zuurstof-gehalte en hoe kleiner het gehalte aan koolstof van kolen is, des te grooter is de vlam bij de verbranding, daar er dan vele gassoorten uit ontwikkelen.’ Het tegendeel is waar: hoe grooter het zuurstofgehalte, hoe minder brandbare gassen er uit kolen worden ontwikkeld. Er had moeten staan: ‘Hoe grooter het waterstof- en koolstof-gehalte is eener steenkolensoort, des te grooter is de vlam bij de verbranding, daar er dan vele gassoorten uit ontwikkelen. Daarop volgt: ‘De aan elkander bakkende en eene goede vlam gevende, zoogenaamde vette kolen bestaan gewoonlijk uit 80-88 p.c. koolstof en 7-10 p.c.

{==323==} {>>pagina-aanduiding<<}
zuurstof.’ De Schrijver (of Vertaler) had reeds op bl. 8 (onderaan) de verschillende soorten van kolen verdeeld in: bakkende kolen, vette kolen en magere kolen. Thans evenwel noemt hij de aan elkander bakkende kolen tevens vette kolen, en is daardoor de indeeling in bakkende, vette en magere kolen, vervallen.
De Schrijver gaat daarna over tot de behandeling van houtskool, turfkool en coke, uit hout, turf en steenkolen. Zij worden verkregen door deze laatste aan eene drooge overhaling te onderwerpen. Het oorspronkelijke koolstofgehalte van het hout, de turf en de steenkolen, die aan deze bewerking worden onderworpen, wordt daardoor in eene kleinere ruimte geconcentreerd; van daar, dat het warmtegevend vermogen toeneemt.
De turfkool ziet er op het oog zwart uit, en behoudt den vorm der turf. Deze kool heeft één gebrek, dat bij houtskool en coke niet bestaat; zij is, namelijk, zeer broos, en daardoor moeijelijk te vervoeren. Men heeft echter op sommige plaatsen in dit bezwaar voorzien, door de turfkool fijn te maken, en met teer te vermengen; dit mengsel tot cilinders te vormen, en daarna te droogen.
Eindelijk handelt de Schrijver over de gassoorten, die, als bron van warmte, in de techniek eenige toepassing hebben gevonden. Zoo ontwijkt uit de schacht-opening der hoog-ovens een gas, dat rijk is aan koolstof-oxyde, en, met dampkringslucht gemengd, als warmtebron wordt aangewend. De zoogenaamde gas-generatoren zijn toestellen, waarin dampkringslucht over gloeijende houtskolen, coke, enz. geleid wordt; waardoor men een brandbaar gasmengsel verkrijgt.
Kort, doch zeer goed, is het warmte-effect en warmte-vermogen der brandstoffen behandeld. De wetenschap geeft ons geene middelen aan de hand, om naauwkeurig hooge temperaturen te meten (door middel van pyrometers namelijk), doch zij is in staat ongeveer het warmte-effect te bepalen, dat ontstaat door de verbinding der koolstof en zuurstof. Verbindt, b.v., één deel koolstof zich met zuurstof tot koolzuur, dan komt hierbij eene hocveelheid warmte vrij, die in staat is, 8000 d. water éénen graad in temperatuur te doen stijgen. Had het water dezelfde soortelijke warmte als het koolzuur, dan zou één deel koolstof 9873 d. water éénen graad in

{==324==} {>>pagina-aanduiding<<}
temperatuur kunnen doen stijgen; doch die van het water = 1 gesteld, is die van het koolzuur = 0,211. Er wordt echter te regt aangemerkt dat deze berekeningen niet mathematisch zuiver zijn, maar voor de praktijk eene voldoende uitkomst opleveren.
Daarna handelt de Schrijver over ‘het gebruik der brandstoffen’. Dit moet gewijzigd worden naar het doel dat men er mede heeft; nu eens heeft men eene aanhoudende matige warmte, dan weder eene hooge temperatuur noodig. Steeds moet er bij verbranding eene genoegzame toetreding van lucht plaats hebben. Ten einde de toetreding der lucht in de verbrandingsruimte te vermeerderen en te regelen, dienen bepaalde, eenvoudige inrigtingen. De Schrijver gaat deze laatste na, en is ook wederom hier in zijne beschrijving en verklaring bijzonder duidelijk. In dit gedeelte behandelt hij (bl. 21) de eigenschap van barytaarde, om bij eene matige gloeihitte zuurstof te kunnen opnemen, en in baryum-super-oxyde over te gaan. Hij spreekt hier van de eigenschap van het baryum, in de plaats van barytaarde (baryum-oxyde). Doch, nadat er van de ontdekte eigenschap van het baryum gesproken is, volgt er: ‘bij matige gloeihitte wordt barytaarde-hydraat, hetwelk, om het smelten te verhinderen, met kalk vermengd is, door de opname van zuurstof uit de dampkringslucht, in het hoogste verzuursel, baryum super-oxyde, omgezet’. De lezer wordt hier eenigzins in de war gebragt door de eigenschap van het baryum en barytaarde-hydraat; en kan zich ook geen helder begrip vormen van de wijze waarop uit barytaarde-hydraat (BaO, HO), gevormd wordt baryum super-oxyde (BaO2). Wij gelooven dat het beter ware geweest de eigenschap van het baryum-oxyde aldus te verklaren: In het klein (en insgelijks in 't groot) is het evenwel mogelijk, de zuurstof op eene min kostbare wijze te bereiden, door de onlangs ontdekte eigenschap der barytaarde. Wordt deze aan eene matige gloeihitte onderworpen, dan is zij in staat zuurstof op te nemen, en baryum super-oxyde te vormen; zij verliest deze zuurstof, hetzij bij verhooging van temperatuur, hetzij door met waterdamp in aanraking te komen. Hetzelfde is het geval, wanneer
barytaarde-hydraat aan eene hoogere temperatuur wordt blootgesteld, en daarover dampkringslucht of zuurstof geleid wordt. Doch in dat geval wordt het barytaarde-hydraat

{==325==} {>>pagina-aanduiding<<}
eerst in barytaarde veranderd, en bezit alsdan de eigenschap, die alleen de barytaarde toekomt, van zuurstof op te nemen, en veranderd te worden in baryum super-oxyde. Daar het barytaarde-hydraat bij deze temperatuur smelt, zoo vermengt men het met kalk (of magnesia), enz.
Op bl. 32 vindt men eene niet zeer gelukkige definitie van ‘scheikundige behandelingen’. Er staat: ‘Onder den naam van scheikundige behandeling moet men hier verstaan die afscheidingen of veranderingen die de ligchamen ondergaan en bij de bewerkingen in het groot, fabrijkmatig worden uitgeoefend.’ - Onder ‘scheikundige behandelingen’ heeft men slechts de bewerkingen te verstaan, die de ligchamen ondergaan moeten; zoo zijn het uitloogen, uitdampen van ligchamen, enz. ‘scheikundige behandelingen’. In geenen deele moet men hieronder verstaan ‘de afscheidingen of veranderingen die de ligchamen ondergaan’; dit laatste behoort tot de zuivere scheikunde.
De Schrijver spreekt daarna over het uitloogen, uitdampen en destilleren, en de toestellen waarvan men zich bij deze bewerkingen bedient, en handelt vervolgens over het sublimeren, waarbij men de volgende definitie aantreft: ‘Onder sublimeren of opheffen verstaat men de vervlugtiging van een vast ligchaam, dat als zoodanig met andere stoffen is verbonden, waarvan het afgescheiden moet worden, of zich gedurende de bewerking vormt, en dat ook weder als vast ligchaam, na de sublimering, wordt verkregen. Het sublimeren vereischt altijd eene hooge temperatuur, doch er behoeft voor het afkoelen niet veel zorg gedragen te worden.’
De eerste zin is verre van vrij vertaald te zijn, doch dit doet tot de zaak niets af; maar de lezer weet niet wat sublimeren is, al heeft hij deze definitie gelezen. In plaats van ‘verbonden’, had de Vertaler ‘vermengd’ moeten schrijven; niet ‘na de sublimatie’ wordt het weder als vast ligchaam verkregen; het is pas gesublimeerd, nadat het den vasten staat verkregen heeft. Voorts eischt ook het sublimeren niet altijd eene hooge temperatuur; zoo sublimeert kamfer, b.v., bij gewone temperatuur. De Schrijver zegt ook: ‘er behoeft voor het afkoelen niet veel zorg te worden gedragen’; maar hoe hooger de temperatuur is, waarbij een ligchaam gedestilleerd of gesublimeerd wordt, des te meer zorg moet er voor het

{==326==} {>>pagina-aanduiding<<}
afkoelen gedragen worden. Dezelfde hoeveelheid warmte toch, die noodig was, om het vaste ligchaam in damp te doen overgaan, komt, bij de condensatie van dezen damp tot het oorspronkelijke ligchaam, vrij.
Daarna gaat de Schrijver over tot het smelten, afvloeijen, roosteren, en calcineren. Aan het einde van de ‘scheikundige bewerkingen’ geeft hij verscheidene voorschriften van lutumsoorten op. De derde Afdeeling van dit Eerste Deeltje, handelt over de ‘niet Metaalaardige Elementen (Metalloïden). Zij vangt aan met de zwavel, wijl deze in de technisch-scheikundige fabrijken in zoo verbazende hoeveelheden verbruikt wordt. Hierin wordt de bereiding van de zwavel, zwaveligzuur en zwavelzuur in 't kort nagegaan; vervolgens die van Salpeterzuur, Zoutzuur, Chloor, Jodium, Bromium, Phosphorus, en Boriumzuur. Ons oordeel over dit derde en laatste gedeelte van het Eerste Stukjen is zeer gunstig; alleen moeten wij ééne aanmerking maken. De ‘Scheikundige Technologie’ wordt ‘een volledig Handboek’ genoemd, maar men moet dit slechts zóó opvatten, dat het, voor een populair Handboek (ten minste naar het Eerste Stukje te oordeelen), vrij volledig is. In een volledig Handboek had, dunkt ons, de volg-orde eene andere moeten zijn, en hadden wij liever de Metalloïden vooraan geplaatst gezien, waaronder ook Zuurstof, Waterstof, en Stikstof; en dan de brandstoffen pas bij de behandeling der bewerktuigd scheikundige technologie.
Onze aanmerkingen op het Eerste Stukje beletten ons niet een gunstig oordeel over hetzelve uit te spreken, en het ieder ter lezing aan te bevelen.

De Electro-Magnetische Telegraaf in zijne [hare] verschillende trappen van ontwikkeling en tegenwoordigen toestand voorgesteld. Bevattende eene Handleiding voor Telegrafisten, en eene duidelijke uiteenzetting van de gronden der Telegrafie voor beschaafde Lezers. Door C.C. van Hall, Ingenieur van de Derde Klasse in Nederlandsch-Indië. Opgehelderd met 194 figuren. Te Utrecht, bij Kemink en Zoon. 1855. In gr. 8vo. 319 bl. f 3-80.

Er was bij ons werkelijk behoefte aan een boek over de

{==327==} {>>pagina-aanduiding<<}
Electro-magnetische telegraaf, waarin deze beschreven, en de wetenschappelijke gronden waarop zij rust, bevattelijk worden uiteengezet. Zeer aangenaam werden wij dus verrast bij het ontvangen van dit boek van den Heer van hall, dat, volgens den titel, niet slechts eene Handleiding is voor telegrafisten, maar tevens eene duidelijke uiteenzetting bevat van de gronden der telegrafie voor beschaafde lezers. Geene uitvinding bijkans is méér in toepassing gebragt, dan die van de Electro-magnetische telegraaf. Met regt wordt deze dan ook tot de schoonste uitvindingen gerekend, die het genie des menschen immer tot stand bragt. Als middel tot communicatie, heeft de telegraaf den hoogsten trap van ontwikkeling bereikt, zoodat elke gedachte op onmetelijken afstand in een ondeelbaar oogenblik kan worden overgebragt. Geheel Amerika is als met een net van telegraafdraden bespannen; geheel Europa is met telegraafdraden doorsneden. Ook óns land heeft zich deze schoone uitvinding ten nutte gemaakt; geene provincie of zij bezit eenige telegraafdraden. - Ook in Nederland is dus de uitvinding van de Electro-magnetische telegraaf populair geworden. Het verwondert ons daarom des te meer, dat men over het algemeen hoegenaamd geene kennis daaromtrent bezit; men kent den naam, doch de zaak niet, en telegrafeert, zonder te weten wat eene telegraaf is. Een boek als dit kon voor ieder bevatten wat hij noodig heeft te weten, en wij sloegen het dus gretig open, maar vonden ons al dadelijk zeer teleurgesteld. De lezer zal ligtelijk inzien waarom, wanneer wij hem met den inhoud der eerste bladzijde bekend maken, en er onze aanmerkingen bijvoegen.
De Schrijver vangt aan met het magnetismus; het eerste Hoofdstuk behandelt de ‘werking der magneten ten opzigte van elkander en op magnetische ligchamen’, even zoo als pouillet zijne voortreffelijke Éléments de Physique expérimentale met een eerste Hoofdstuk begint: ‘De l'action des aimants sur eux-mêmes et sur les substances magnétiques’. - Dan zegt hij: ‘Onder de zwarte ijzer-ertsen, welke het ijzer in den toestand eener geringe oxydatie bevatten, vindt men stukken die de eigenschap bezitten, om het ijzer aan te trekken.’ Maar wat verstaat de Heer van hall onder eene geringe oxydatie? Het ijzer verbindt zich met de zuurstof tot eene verbinding die tot formule heeft FeO; er bestaat eene tweede

{==328==} {>>pagina-aanduiding<<}
verbinding, waarvan deze is Fe2O3, en, eindelijk, de verbinding Fe3O4, welke verbinding de S. ‘eene geringe oxydatie’ van het ijzer noemt. Het ware beter geweest, hier de procentische zamenstelling van den magneetsteen (Fe3O4) mede te deelen. Nóg eene aanmerking vordert het gebruik van het woord ‘oxydatie’. De Heer van hall had hier slechts te spreken van ijzer en zuurstof; nu weet de lezer uit dezen zin niet op te maken, welke de zamenstellende bestanddeelen van den magneetsteen zijn, daar hij met het woord ‘oxydatie’ onbekend is. Maar wij hebben op dezen zin nog verscheidene aanmerkingen. De S. zegt, namelijk: ‘Onder de zwarte ijzer-ertsen, vindt men stukken die de eigenschap bezitten, om het ijzer aan te trekken’. Daaruit volgt dus, dat de zoogenaamde magneetsteenen allen zwart van kleur zijn; maar dat is volstrekt het geval niet. De waarheid is, dat alle ijzererts van de zamenstelling Fe3O4 (of tot deze naderende) de eigenschap heeft van ijzer te kunnen aantrekken; men vindt dus geene ‘stukken onder de zwarte ijzer-ertsen’ (magneetsteenen) die de genoemde eigenschap bezitten, maar allen hebben die eigenschap.
De lezer wordt alzoo door het lezen van deze eerste phrase niets wijzer, maar, integendeel, beneveld door des S. duisterheid bij de mededeeling van hoogst eenvoudige daadzaken. Wat kan daar anders de reden van zijn, dan dat de Schrijver zelf met die eenvoudige daadzaken onbekend is? Dit was trouwens ook het oordeel van den Schrijver zelven. Want, nadat hij de eerste phrase had gesteld, nam hij dadelijk de Éléments de Physique expérimentale van pouillet naast zich, en vertaalde: ‘In het algemeen noemt men ze natuurlijke magneten, vroeger magneetsteenen of zeilsteenen, omdat zij een steenachtig voorkomen hebben, terwijl hunne aantrekkende eigenschap met den naam van Magnetismus bestempeld wordt.’ - Pouillet zegt: ‘Ces substances, quelle que soit leur forme ou leur composition, s'appellent des aimants naturels, autrefois on les appelait pierres d'aimant, parcequ'en effet elles offrent dans leur structure une apparence pierreuse plutôt qu'une apparence métallique.’ Dan zegt hij verder: ‘Er zijn daaronder zwakke magneten, namelijk die, hoewel groot van stuk, slechts eene geringe aantrekkingskracht bezitten; daarentegen zijn er andere magneten die zoo sterk zijn, dat zij 50 tot 100 Ned. ℔

{==329==} {>>pagina-aanduiding<<}
kunnen dragen.’ - Pouillet zegt: ‘Il y a des aimants trèsfaibles, c'est-à-dire que, sous un grand volume, ils n'exercent sur le fer qu'une attraction peu sensible; mais il y a aussi des aimants tellement puissants qu'ils sont capables de tenir suspendues des masses de plus de cinquante ou même plus de cent kilogrammes.’ - Dan gaat hij voort: ‘Om de aantrekkende kracht der magneten op ijzer aan te toonen, kan men de navolgende proeven nemen.’ - Pouillet zegt: ‘Pour montrer la force attractive qui s'exerce entre le fer et l'aimant, ou peut faire les expériences suivantes.’ - Dan zegt hij, altijd voort vertalende: ‘Wanneer men een magneet met het eene einde in ijzervijlsel dompelt, blijft dit baardvormig aan denzelven hangen, zoodanig dat elk door den magneet vastgehouden ijzerdeeltje weder een tweede, dit een derde, enz. aantrekt. Dit aan elkander hangen dezer ijzerdeelen, als ook de wijze waarop zij zich onderling rangschikken, is hoogst merkwaardig, en wij zullen daarop uitvoeriger terugkomen; voor 't oogenblik zij het ons genoeg, dit als bewijs voor de aantrekkende kracht van den magneet te houden.’ - Pouillet zegt: ‘Si l'on plonge un aimant, par une de ses extrémités, dans de la limaille de fer, ou voit les parcelles de métal s'attacher à sa surface, et s'attacher les unes aux autres en formant une sorte de chevelure plus on moins longue; cette adhérence des particules entre elles et leur arrangement est un phénomène digne de remarque, sur lequel nous reviendrons; pour le moment nous nous bornons au fait principal qui est une preuve
évidente de l'attraction mutuelle du fer et de l'aimant.’
Ziedaar de eerste bladzijde, en het geheele boek is dááraan evenredig. Vertaalde de Heer van hall op sommige plaatsen niet woordelijk uit pouillet, dan deed hij 't uit andere leerboeken en tijdschriften; nu eens is die vertaling goed, soms echter vrij slecht. Waar hij ophield met vertalen, vindt men een chaos, zonder orde of regelmaat. Zoo durft men tegenwoordig lijvige vertalingen voor eigen werk uitventen, en zonder eenigen wetenschappelijken zin over wetenschap handelen.
Wij meenen ons oordeel over dit boek, in deze weinige bladzijden, duidelijk genoeg te hebben uitgesproken.





{==330==} {>>pagina-aanduiding<<}

Bijdragen voor Vaderlandsche Geschiedenis en Oudheidkunde, verzameld en uitgegeven door Mr. Is. An. Nijhoff, Archivaris van Gelderland. Tiende Deel, Eerste en Tweede Stuk. Te Arnhem, bij Is. An. Nijhoff en Zoon. 1854 en 1855. In gr. 8vo. 194 en 38 bl. Elk Stuk f 1-25.

Het Tiende Deel dezer Bijdragen wordt geopend met eene Verhandeling van Mr. l.ph.c. van den bergh over ‘de Verdeeling van Nederland in het Romeinsche tijdvak’. Met regt merkt de Schrijver aan: dat er moed toe behoort, om de Geographie van ons Vaderland onder de Romeinen, waaromtrent sedert drie eeuwen zoo verschillende meeningen heerschen, te behandelen. Tot opheldering en aanvulling van de verwarde en onvolledige berigten der oude Schrijvers neemt hij de toevlugt tot twee hulpmiddelen: de kennis van 's lands toestand in het Frankische tijdvak, en de kennis der oude taal. Als beginsel wordt aangenomen: dat de namen der landstreken in de achtste en negende eeuw als die van Batua en Hamaland, het bewijs leveren dat zij ten tijde der Romeinen door de Bataven en Chamaven bewoond werden. Van de komst der Romeinen onder julius caesar, 57 jaren vóór chr., tot de negende eeuw na chr., zullen dus de namen der landen de volken aanwijzen welke er in al dien tijd woonden! Dat bij de groote volksverhuizingen, die Rome's heerschappij vernietigden, de bewoners dezer landen weggetrokken en door de achterkomenden vervangen zijn, wordt verworpen op grond: dat zij hunne Nomadische levenswijze reeds vaarwel gezegd hadden en hier gezeten waren. Alleen de naar roem en avonturen hakende jongelingschap, met de ledigloopers en de volgelingen der Heeren trokken op. Van den bergh beroept zich op de Friezen, die nu nog wonen waar zij reeds vóór twee-duizend jaren gezeteld waren. Daar zij echter, volgens de Romeinsche Schrijvers, het meest huiszittende, het minst zwerfzieke volk der Germanen waren, kunnen zij niet als gewone regel gelden, en hoe zij zich tot aan de Sinefala, en de Saksen tot aan den IJssel hebben uitgebreid, wordt niet opgehelderd, evenmin als waaraan wij de komst en het verblijf alhier van de Warnen, en Wilten hebben toe te schrijven.

{==331==} {>>pagina-aanduiding<<}
De Anglen zullen, volgens hem, naar de Deensche kusten moeten terugtrekken.
Op den gelegden grondslag, en volgens etymologische opmerkingen omtrent de ware lezing van de bij de Romeinen en Grieken voorkomende namen der Duitsche volken, bepaalt van den bergh de grenzen van de woonplaatsen der verschillende stammen, en geeft de steden en gehuchten op die er ten tijde der Romeinen gevonden werden. Tot de Friezen zullen de Caninefaten behoord hebben, die niet, zoo als tacitus beweert, met de Bataven van dezelfde afkomst waren, daar nog heden de taal en gelaatstrekken der landbewoners in Holland van die der Gelderschen veel verschillen. Behalve Oostergo en Westergo, en het Castellum Flevum, bestonden Stavoren en Castricum; terwijl in Rijnland de vermoedelijke ligging van het huis te Britten, van den toren van Callo, van Lugdunum Batavorum, van het Praetorium agrippinae, en van het Forum hadriani wordt aangeduid. - De Marsacii of Marsati woonden aan den Maaskant, en omtrent Kralingen hadden de Romeinen een kasteel gebouwd, aan wie ook de in 1618 bij Goeree ontdekte overblijfselen worden toegekend. - Wijk bij Duurstede was waarschijnlijk reeds onder de latere Romeinsche Keizers als havenplaats bekend, en Utrecht werd als plaats van overtogt door twee Romeinsche sterkten gedekt. - Drenthe wordt bij de oude Schrijvers niet vermeld, maar komt eerst in het laatst der achtste eeuw onder den naam Thrianta voor. - De naam der Tuvanten, die alleen in het voorbijgaan genoemd worden, wijst hunne woonplaats aan. Zij strekten zich ook buiten het tegenwoordige Twenthe over een gedeelte van het Bentheimsche uit. - Salland treedt niet vóór het jaar 815 onder den naam van Salahon op. Doch of de Salische Franken uit dit landschap afkomstig waren, en de identiteit van den door strabo genoemden Salas met de latere Isla, wordt betwijfeld. - In Hamaland, ten Westen door den IJssel, ten Zuiden door den Rijn begrensd, vond men Hoog-Elten met een nog bestaanden
Romeinschen put. - De Veluwe, die noch bij de oude Schrijvers, noch op monumenten voorkomt, maar reeds in 793 den naam van Felona of Felaona droeg, wordt onder Hamaland niet gerekend. - De Batavieren bewoonden de latere gouw Batua, het Rijk van Nijmegen, misschien met de Duffel en het land tusschen Maas

{==332==} {>>pagina-aanduiding<<}
en Waal, waarschijnlijk ook de latere gouw Teisterband. Meer beneden waarts hadden Friesche stammen hun verblijf. In het land lagen onderscheidene Romeinsche door heerbanen verbonden vestingen, van welke Nijmegen (Noviomagum) de hoofdvesting was. Ook Leur, Kesteren, Maurik (Mannaritium), Thiel (Theole), Rossum, en de Praast voor Arnhem worden tot den Romeinschen tijd gebragt. - In het land der Taxandren of Toxandren, die de latere gouw Taxandrië met die van Strijen en Rijen bewoonden, en zich Westwaarts tot aan Zeeland, Zuidwaarts tot digt bij Maastricht en Tongeren schijnen uitgestrekt te hebben, zijn te Rommel niet ver van Vucht de grondslagen van een kasteel en daarbij een belangrijke wijsteen uit het Romeinsche tijdvak ontdekt. Voorts bestonden Megen aan de Maas, de gehuchten Kasteren en Kesteren, af te leiden van castrum of castra, Gastel, Gestel, Moergestel, St. Michielsgestel, van castellum verbasterd, Zundert (Sandrauda) bij Breda, met een tempel voor de Godin dier plaats, en Woensel en Eersel, aan Duitsche Goden gewijd. Bij Deurne is eene Germaansche begraafplaats ontdekt. - Van de beide gevoelens, dat in Zeeland van de Sueven gewoond hebben, op last van augustus derwaarts overgebragt, en dat Sueven eene verbastering is van Zeeuwen, verkiest van den bergh het laatste. Buiten Domburg op Walcheren, met eene sterk bezochte haven in de eeuw der Romeinen, zijn hem geene sporen van hun verblijf op de overige Zeeuwsche eilanden bekend. Wij meenen die te vinden in het vroeger bloeijende, thans verdronken Romerswale op Zuidbeveland, in den Roompot voor Veere, in Rum-oord tegenover Filipsland, in Stavenisse, naar den ouden God stavo, op Tholen, en in Axel in het tegenwoordig vijfde District van Zeeland. - De Menapiërs waren in het Limburgsche gezeteld. Maastricht was, naar de hoogste waarschijnlijkheid, bekend, en Kessel komt bij ptolemëus,
Bleria (Blariacum) op de kaart van peutinger voor. - Eindelijk slaat de Schrijver een oog op de Ripuaren, tusschen den beneden-Rijn en beneden-Maas en langs de beide oevers dier rivieren wonende, met Keulen als hoofdplaats.
Wij behoeven er ten slotte niet bij te voegen: dat zijne ophelderingen en bepalingen alle aandacht en onderzoek verdienen, om tot eene juistere kennis te komen van ons land, en

{==333==} {>>pagina-aanduiding<<}
van de woonplaatsen der verschillende stammen in het door hem behandelde tijdvak.
Niet tot een geheel volk, maar tot eene bijzondere familie heeft betrekking het daarop volgende opstel van Mr. nedermeijer, Ridder van Rozenthal, over ‘het geslacht van panthaleon in den slag bij Walef, naar een onuitgegeven familie-verhaal’. Het betreft het ongewone en treffende voorval, dat aan dien in 1347 geleverden slag door een vader met zijne zeven broeders en veertien zonen is deelgenomen, van welke de acht broeders en twee zonen sneuvelden, allen behoorende tot de familie van van eck, die zich van Grieksche of Italiaansche afkomst rekende, en vroeger onder den naam van panthaleon te Keulen gevestigd was, doch, door hare betrekkingen met Gelderlands Vorsten derwaarts verhuisd, haren vorigen naam met dien van van eck, naar de heerlijkheid van dien naam, verwisselde. De Schrijver betoogt eerst de mogelijkheid van de deelneming aan den bewusten slag door zulk een groot aantal van stamgenooten, vervolgens de waarschijnlijkheid van het gebeurde uit hoofde van de naauwe vriendschaps- en huwelijksbetrekkingen tusschen de van eck's en het regerende Huis, en deelt omtrent de vroegere en latere lotgevallen der familie, en van onderscheiden hunner op het veld van eer gevallenen, bijzonderheden mede, die van hunne gehechtheid en trouw aan eed en pligt, en van hunnen kloeken moed de overtuigende bewijzen leveren.
Had de Heer j.l.g. gregory, nu twee jaren geleden, de aandacht van de onderzoekers der Geschiedenis gevestigd op eenen bijna geheel onbekenden Vlootvoogd, den Vice-Admiraal wemberich van berchem, bepaaldelijk op diens koene zelfopoffering, door moonen verheerlijkt: aan zijne uitnoodiging was eenigermate voldaan door de omtrent van berchem medegedeelde bijzonderheden van j.f. oltmans, die echter het groote heldenfeit onaangeroerd lieten. Door ijverige navorschingen op 's Rijks Archief daartoe in staat gesteld, openbaart de Heer gregory nu zijn voornemen om van den tot nog toe in het duister schuilenden Vlootvoogd eene, zoo veel mogelijk, volledige levensbeschrijving te geven, waartoe hij echter de medewerking van anderen behoeft. Omtrent van berchem's opoffering is het hem gelukt, een hier medegedeeld berigt te ontdekken, dat gevonden wordt in het zeldzaam

{==334==} {>>pagina-aanduiding<<}
voorkomende werk van nicolaes van wassenaer, getiteld: ‘Historisch Verhael alder gedenckweerdichtste Geschiedenissen’, enz., waaruit blijkt, dat van berchem, met een jagt tot den handel uitgerust bij het eiland Cuba liggende, door den Spanjaard overvallen werd, en, na langen tijd dapperen wederstand geboden en bijna al zijn volk verloren te hebben, zich, door de lont in het kruid te steken, liet in de lucht vliegen. Zwaar gekwetst viel hij den vijand in handen, en geraakte niet dan met moeite, en na het doorstaan van vele gevaren, in vrijheid. Deze daad, nog door petrus de lange in zijn ‘Batavischen Romeyn’ vermeld, moet tusschen de jaren 1600 en 1607 hebben plaats gehad. Eenigzins gewijzigd komt zij bij moonen voor, die uit eene andere bron schijnt geput te hebben. Schijnt het vreemd, dat een zoo zeldzaam en kloekmoedig feit niet, zoo wel als dat van claassen, omtrent denzelfden tijd voorgevallen, de algemeene aandacht tot zich getrokken heeft: men zal de oplossing dienen te zoeken in de vreemde en afgelegen kust waar het bedreven werd, en in de er op gevolgde langdurige gevangenschap van den held, die toen nog niet in 's lands dienst, maar als schipper ter koopvaardij werkzaam was. Van eene dergelijke opoffering van den Majoor mulder, bij de bestorming van het kamp Meester Cornelis op Java door de Engelschen, die aan velen hunner het leven kostte, door den Hertog van saksen weimar, in zijn werk: ‘Veldtogt op Java in 1811’, vermeld, wordt ook, zoo ver wij weten, door anderen geen gewag gemaakt.
Onder de Aankondigingen, Berigten, enz. ontvangen wij: eene aankondiging en verdediging door Mr. h.j. noordewier van zijn werk: ‘Nederduitsche Regts-Oudheden’. Voorts een belangrijk verslag, geteekend j.h.m., van het door den Hoogleeraar moll uitgegeven boek: ‘Joannes brugman, en het Godsdienstig leven onzer Vaderen in de vijftiende eeuw’, aan welk werk hooge lof wordt toegezwaaid, als de verdiensten van een lang miskend man op hare waarde schattende, zonder dat zijne gebreken, die tevens gebreken van zijnen tijd waren, worden verzwegen. Welk eenen gezegenden invloed brugman's rustelooze werkzaamheid heeft uitgeoefend, zien wij uit het volgende, dat van hem getuigd wordt: hooge ernst was het kenmerk van al wat hij sprak; verheffing van den zedelijken toestand zijner medemenschen, wering van het bederf, dat onder

{==335==} {>>pagina-aanduiding<<}
allerlei gedaante en door alle rangen en standen van Kerk en Maatschappij verwoesting aanbragt, was het eenig doel dat hij beoogde. Zijne prediking was bepaald gerigt tegen de hoofdzonden zijner eeuw: speelzucht, ontwijding der heilige tijden en wraakgierigheid. En hoe gunstig zijne redenen werkten, kunnen wij opmaken uit de eer die hem allerwege te beurt viel. Ook zijn gedrag te Amsterdam wordt door den Hoogleeraar verdedigd tegen het ongunstig oordeel, daarover, onder anderen door brandt, geveld. Met eene lezenswaardige beoordeeling, door delprat, van römer's ‘Geschiedkundig Overzigt der Kloosters en Abdijën in de voormalige Graafschappen van Holland en Zeeland’ (Eerste Afdeeling), en verslagen van van vloten's werk: ‘Leidens Belegering en Ontzet in 1573 en 1574, naar de oorspronkelijke stukken en bescheiden’, dat echter weinig nieuws geeft, uitgezonderd de handhaving van Burgemeester van der werff's grootmoedig gedrag tegen de verkleining van bilderdijk, en de bevestiging van den door Professor tydeman geuiten twijfel omtrent het deel dat aan magdalena moons aan de opheffing van het beleg wordt toegekend; - van de Geschiedenis der Zaanlanden, door jacob honig; - en van den nieuwen Catalogus der Provinciale Bibliotheek van Friesland, opmerkelijk door de belangrijke en welligt éénige verzameling van werken over Friesland, en van Friesche Schrijvers, wordt het Eerste Stuk dezer Bijdragen gesloten.
Het Tweede wordt geopend door den Heer p. nijhoff met ‘Bijdragen tot de Geschiedenis van het voormalig Hof van Gelderland, opgemaakt uit zijn oud Archief en andere onuitgegeven Stukken’. Vooraf gaat een verslag van den oorsprong en de lotgevallen van dat Hof, welks instelling geschiedde in gevolge het Venlosche verdrag, waarbij Gelderland en Zutphen onder de heerschappij van karel V geraakten, en de onderlinge betrekkingen tusschen den Keizer en zijne nieuwe onderdanen geregeld werden. De aan het Hof in 1547 gegeven ordonnantie werd door de Staten der Provincie geoordeeld in de meeste harer artikelen het tractaat van Venlo van kracht te berooven, waaruit geschillen en klagten over de regtsmagt van het Hof, hier vermeld, ontstonden, die echter gewoonlijk, vooral wat het punt van het onderzoek en straffen der ketters betrof, geen gehoor vonden, en

{==336==} {>>pagina-aanduiding<<}
die tot aan den val der Spaansche heerschappij voortduurden. De mildere geest die sinds dien tijd bij de behandeling der zaken voorzat, deed de behoefte minder gevoelen aan eene hervorming der Kanselarij-ordonnantie, die, niet vóór het jaar 1622 vervaardigd, eerst in 1651 werd vastgesteld, en met de in 1736 gestelde bepalingen ter vereenvoudiging der regtsvordering voor het Hof, tot de omwenteling in 1795 in acht genomen werd, toen het Hof als politiek en administratief ligchaam werd opgeheven, en slechts als Hof van Justitie bleef bestaan. De hierbij gevoegde opgave van de thans in orde gebragte en gerangschikte stukken van het oud Archief doet den schat kennen, die daarin voor de beoefening van het Nederlandsch regt, en van de Geschiedenis der Provincie in het bijzonder, en van het Vaderland in het algemeen, voorhanden en toegankelijk gesteld is.
Mr. l.e. lenting werpt in eene Verhandeling, die het opschrift draagt: ‘Overzigt over de beweging van het jaar 1787’, een blik op een tijdvak onzer Geschiedenis, waarin hoog gespannen verwachtingen van volksvrijheid en volksgeluk door droevige teleurstellingen achtervolgd werden, die ten slotte op het verlies onzer onafhankelijkheid uitliepen, en op onherstelbare rampen te staan kwamen. Geen wonder, dat de beschouwing van zulk een tijdperk èn voor den Geschiedschrijver èn voor zijne lezers weinig uitlokkends heeft; dat de kinderen en kleinkinderen van hen die in de bewuste voorvallen zoo van de eene als van de andere zijde eene rol gespeeld hebben, geen behagen kunnen vinden in het blootleggen van de niet altijd loffelijke beginselen en daden hunner vaderen en grootvaderen; om niet te spreken van het bedenkelijke om de geheelde wonden weder open te rijten, en de vereenigde harten der nakomelingen te scheiden. Bovendien is er sinds dien tijd zoo veel gebeurd: de Fransche heerschappij; het herstel van Nederland; de Belgische onlusten; en de bewegingen in Kerk en Staat, - dat de behoefte aan eene opzettelijke behandeling dier dagen minder gevoeld wordt. Evenwel de Geschiedenis behoudt hare regten, en zal vroeg of laat het toen voorgevallene, en de mannen die zich deden kennen, voor hare vierschaar dagen. De Heer lenting is van oordeel, dat de tijd tot eene pragmatische behandeling der gebeurtenissen van de belangrijke jaren der laatste helft

{==337==} {>>pagina-aanduiding<<}
van de achttiende eeuw gekomen is; en hij kondigt ons aan: dat een bekend Schrijver, van wiens hand wij gewoon zijn keurige lettervruchten te ontvangen, reeds sinds eenigen tijd daartoe werkzaam is. De bouwstof is ruim voorhanden, behalve in de Vervolgen op wagenaar, en de Nederlandsche Jaarboeken, in de Provinciale en Gemeente-Archiven, en in de menigte van week- en dagbladen, en kleinere en grootere brochures van dien tijd. Eene nieuwe bron is geopend in de aanzienlijke verzameling van brieven door den Franschen Gezant de verac, en door zijn voorganger de vauguyon en diens Secretaris de berenger aan hun hof geschreven, in afschriften op het Rijks-Archief voorhanden. Uit die brieven, zoo ver zij ontcijferd zijn, en uit andere stukken, levert ons de Heer lenting in de Aanteekeningen op zijne Verhandeling uittreksels, die veel licht verspreiden over de bedoelingen van Frankrijk, en de met hetzelve heulende oppositie hier te lande, over het karakter en de beginselen van willem V, den Hertog van brunswijk, den Griffier fagel, en van hunne tegenstanders van der capellen tot de pol, de gijzelaar, en de Amsterdammer Regenten de vrij temminck en van berckel, en over de meer gematigde of tusschen beiden gaande rendorp, van zeebergh, en den Raadpensionaris van bleiswijk. Het ongunstig oordeel over den laatsten elders geveld, vindt ook hier zijne bevestiging. Schraal is de lof aan den Stadhouder, den Hertog van brunswijk, de gijzelaar, en van berckel gegeven. Daarentegen wordt aan de bekwaamheden en bedoelingen van rendorp en de vrij temminck, en inzonderheid van fagel en van der capellen tot de
pol, regt gedaan. De Schrijver wil zijne Verhandeling niet hooger beschouwd hebben dan eene Voorrede op de Geschiedenis, die hij vierledig beschouwt: het begin van het verzet der Aristokratie tegen het Stadhouderlijk Bestuur; - het bondgenootschap tusschen de Aristokratie en Demokratie; - de ontbinding van het bondgenootschap; - en de zege der Stadhouderlijke partij. - Wij kunnen hem in zijne ontwikkeling dier verschillende punten niet volgen, maar willen alleen kortelijk onze gedachten over de hoofdzaken zeggen.
Te regt rekent hij als eene dwaling de meening van hen die in den Engelschen oorlog den oorsprong der verdeeldheden zoeken. Die oorsprong dagteekent reeds van de grondvesting

{==338==} {>>pagina-aanduiding<<}
der Republiek, en moet gezocht worden in de verpligting van willem I, om, wilde hij zich tegen de Spaansche magt staande houden, meer deelhebbers aan de regering te roepen, en zelfs aan de bestuurders van kleine steden meer invloed op het Staatsbewind toe te kennen, dan ooit had moeten geschieden. Die gebreken werden niet verholpen door de Unie van Utrecht, bij eenen verwarden staat van zaken opgesteld, noch door latere pogingen, als die van slingeland, die schipbreuk leden op den tegenstand van hen die het eens verkregene niet wilden loslaten. Onzeker en afwisselend was de magt van den Stadhouder, en sterk de invloed door Gewestelijke en Gemeentelijke Besturen, die elk hun belang in het oog hielden, uitgeoefend. Wonder zou het schijnen, dat onder zulke gebrekkige Staatsinstellingen nog, in den tweeden Engelschen, en in den Spaanschen Successie-oorlog, zich eene zoo groote kracht ontwikkelde, indien niet de bekwaamheden van Staatsmannen als jan de wit en heinsius, en het algemeen belang met het tegen de aanvallers opgewonden volksgevoel, dit raadsel verklaarden. Met het wijken van het gevaar ging ieder weêr zijnen weg. De Aristokratie, in 1748 tot wijken gedwongen, was echter niet uit het veld geslagen, en putte nieuwe krachten uit den ontijdigen dood van willem IV, uit de minderjarigheid en de geringe bekwaamheden van zijn zoon, tot dat de Noord-Amerikaansche onlusten, door den oorlog met Engeland gevolgd, haar gelegenheid verschaften op te treden. Die oorlog tegen eene magtige Zeemogendheid kon, bij den vervallen staat onzer zeemagt, geenen dan een ongunstigen uitslag hebben, die ten onregte aan den Stadhouder geweten werd. Evenwel zie men hierbij niet voorbij dat de vredebreuk met Engeland tegen zijne wenschen en inzigten en die van zijne partij indruischte. Ware dit anders geweest, men had van zijnen kant meer energie mogen verwachten. De Heer
lenting vraagt: wat beoogde de oppositie? Indien men haar als een geheel beschouwt, zou het antwoord moeijelijk te geven zijn. Maar met het oog op hare onderdeelen: de Regenten, de kooplieden, en de burgerij, kan het antwoord niet twijfelachtig zijn. De besten, met van der capellen tot de pol aan het hoofd, verlangden verbetering van de werkelijk bestaande gebreken. Hadde willem V, in plaats van werkeloos den loop der gebeurtenissen aan te zien, en zich

{==339==} {>>pagina-aanduiding<<}
in de beschouwing zijner hooge waardigheden te verlustigen (zoo oordeelen 's Prinsen vertrouwde vrienden), daartoe de hand geleend, de zaken hadden welligt een beteren keer genomen. Hij had het althans dienen te beproeven. Want, bij zijnen steeds verminderenden invloed, en de van dag tot dag hooger stijgende eischen der tegenpartij, was eene tusschenkomst van zijne zijde, tot wering van misbruiken, en herstel van grieven, waarbij velerlei belangen, en niet het minst van zijne eigen aanhangers, bedreigd werden, eene hagchelijke onderneming. Het toevallen van een gedeelte der Regenten, die zich van de burgerij afscheidden, toen deze in hare ontwerpen tot hervorming naar hunnen zin te ver ging, werkte met de Pruissische wapenen mede om den Stadhouder de overwinning te bezorgen, maar was zeker het middel niet tot bevordering van 's volks ware belangen. Vreemd is het dat Frankrijk, 't welk zich aan de verdeeldheden zoo veel had laten gelegen liggen, en dat met de Patriotsche partij in naauwe verbindtenis stond, haar in de beslissende oogenblikken aan haar lot overliet. Werd het door zijne uitgeputte schatkist, en door vrees voor oorlog met Engeland en Pruissen wederhouden? Of was de oppositie in het oog van lodewijk XVI te ver gegaan, en gevoelde hij een afkeer van de zich meer en meer ontwikkelende Demokratische elementen? Intusschen verhinderde deze teleurstelling evenmin als de vroegere, bij den vrede met Engeland ondervonden, de onderliggende partij niet om van Frankrijk haar heil te wachten. Eerst de gebeurtenissen na 1795 bragten de bittere genezing, zoo wij hopen, voor altijd, aan.




François Valentijn's Oud- en Nieuw-Oost-Indiën, met Aanteekeningen, volledige Inhoudsregisters, chronologische Lijsten, enz., uit te geven door Mr. S. Keijzer, Doctor in de Letteren en Regten, Leeraar in de Taal, Land- en Volkenkunde van Nederlandsch Indië aan de Koninklijke Akademie te Delft. Aflev. 1-5. Te 's Gravenhage, bij H.C. Susan, C.H.z. 1855. In roijaal 8vo., van bl. 1-480. Elke Aflev., bij inteek., f :-90; buiten inteek. f 1-:

Reeds meermalen is, sedert een twintigtal jaren, het ontwerp opgevat om het groote werk van valentijn op nieuw

{==340==} {>>pagina-aanduiding<<}
uit te geven. Men heeft echter dat voornemen niet volvoerd, wegens gebrek aan genoegzame belangstelling bij het publiek, of omdat de onderneming door deskundigen werd ontraden. Wij herinneren ons zelfs hoe, nog naauwelijks twee jaren geleden, een geletterd uitgever zich van dat voornemen heeft laten terugbrengen, dewijl het werk, zoo als het was, waarschijnlijk aan de lezers niet voldoen zou, en om op de hoogte van den tijd gebragt te worden, eene geheele omwerking zoude behoeven. Hiermede stemt overeen hetgeen men leest in lauts' Geschiedenis der Nederlanders in Indië (D. II, bl. 269): ‘Over Amboina en over de Molukken, alsmede over Java, is hij (valentijn) het uitvoerigst, en behoort nog steeds geraadpleegd te worden, alzoo al zijne berigten deswege op eigen onderzoek steunen, ofschoon het niet te ontkennen valt, dat hij hier en daar al te wijdloopig is en wel eens van de geregelde orde in de behandeling van zijn onderwerp afwijkt. Over Sumatra, Malakka en de West van Indië, welke deelen hem persoonlijk onbekend zijn gebleven, verdient hij niet altijd evenveel vertrouwen, of is hij wel eens oppervlakkig, bij gebrek aan bekwame leidslieden.’ - Wij vereenigen ons geheel met dit oordeel, en zouden derhalve met eene nieuwe uitgave van valentijn, zoo als die is, geenszins zijn ingenomen.
Thans hebben wij vijf Afleveringen eener nieuwe uitgave voor ons, doch zonder het minste Voorberigt of Inleiding, geschikt om het standpunt te doen kennen, van waar Mr. s. keijzer, bij de uitgave, bewerking of hoe men het noemen wil, kan zijn uitgegaan. Is er in der tijd een Prospectus van verschenen? Wij herinneren ons dat niet; maar wel weten wij van het voornemen tot eene nieuwe uitgave in de couranten, te hebben gelezen. Op het schutblad van de eerste drie Afleveringen ontmoeten wij een berigt van den Heer susan, dat met de daarachter volgende ‘Voorwaarden van inteekening’ een geheel uitmaakt. Uit dat berigt verneemt men dat ‘eene nieuwe en naar de eischen van onzen tijd ingerigte uitgave van valentijn’ zal worden ter perse gelegd, ‘daar de uitgave in folio door hare uitgebreidheid niet alleen moeijelijk te behandelen, maar zelfs zeer schaars te bekomen en daardoor hoog in prijs is’. Wij bekennen dat deze woorden voor ons geene voldoende opheldering bevatten. Moet de uitdrukking: naar de eischen van onzen tijd, te kennen

{==341==} {>>pagina-aanduiding<<}
geven dat het hier ingekort, dáár uitgebreid, elders wederom zal worden omgewerkt, of moet ze, in verband met het volgende, enkel beteekenen dat men in plaats van een foliant een groot-octavo boekdeel zal bekomen? Wij blijven deswege in het duister. - Welk licht kunnen wij dan uit de voorwaarden van inteekening putten? Hier wordt geen gewag gemaakt van platen of kaarten; derhalve heeft de lezer die niet te wachten. De platen, velerlei gebeurtenissen voorstellende, kan men gewis wel missen. Er zijn er echter, zoo als het beleg van het kasteel van Batavia en dergelijke, die aan menig lezer aangenaam zouden wezen, en de beeldtenissen van de Gouverneurs-Generaal zullen gewis door de meeste lezers ongaarne gemist worden. De kaarten in valentijn zijn zeker niet op de hoogte van dezen tijd, en daaromtrent moet de lezer van den verjongden valentijn zijne toevlugt nemen tot andere, zoo als tot den Atlas onlangs door den Heer pijnappel uitgegeven. (Zie deswege de Vaderl. Letteroefeningen, 1856, No. V, bl. 224.)
Uit de voorwaarden van inteekening verneemt men dat het werk in twee gedeelten zal worden uitgegeven: het eerste in 16 à 20 Afleveringen, ieder van 6 vel druks; het tweede in 12 à 15 gelijke Afleveringen. Ten aanzien van het tweede gedeelte echter wordt er de voorwaarde bijgevoegd: ‘bij genoegzame deelneming’. Dit zal, verbeelden wij ons, moeten beteekenen dat bij niet genoegzame deelneming de inteekenaars slechts het eerste gedeelte zullen ontvangen. Deze omstandigheid maakt het van te meer belang om te weten: wat in het eerste gedeelte zal worden opgenomen? - Het is ook uit dien hoofde te bejammeren, dat de Bewerker of Uitgever geene Voorrede of Inleiding bij de eerste Aflevering heeft gevoegd.
Wat aangaat de ‘vertaling van macaulay’ en de ‘bewerking van hildreth’, waarop de Heer susan wijst als den Heer Mr. s. keyzer aanbevelende, hierin stemmen wij gaarne toe. Het laatste werk vooral toont dat k. niet slaafs vertaalt, maar bij het overbrengen in onze taal ook andere bronnen raadpleegt. Wij willen derhalve wel gelooven dat, ingevalle het alhier geldt eene gedeeltelijke inkorting, en gedeeltelijke omwerking van valentijn, wij op het oordeel van den Heer k. kunnen vertrouwen; maar, bij de aanvankelijke uitgave van den arbeid verlangt men bekend te worden gemaakt met het

{==342==} {>>pagina-aanduiding<<}
standpunt waarop de bewerker zich heeft geplaatst, en of hij, door eene omvattende kennis der bronnen, op de hoogte is om een deugdelijken arbeid te leveren. Dit ontbreekt als nog geheel, en het helpt weinig of op het schutblad der eerste Afleveringen te lezen staat dat het ‘Voorwoord bij het einde van het Eerste Deel’ zal verschijnen. Wij weten zelfs niet hoe veel Afleveringen dat Eerste Deel zullen uitmaken, en het is niet waarschijnlijk dat met de tegenwoordige vijf Afleveringen het geheele Eerste Deel voor ons ligt.
Van het Eerste Boek van v. ontvangt de lezer weinig meer dan eene inhouds-opgave, omdat, zoo lezen wij in eene noot, ‘hij die iets van die onderwerpen wil leeren kennen, nieuwere werken zal moeten bij der hand nemen’. Deze noot heeft men derhalve aan den Heer k. te danken. Is dat met al de noten het geval? - Wij gelooven ja. Overigens zij hier in het voorbijgaan gezegd, dat niet al de noten ons voorkomen juist of van pas te wezen.
Behelst het Eerste Boek eene Inleiding, waarin valentijn, op het voetspoor van onderscheidene Schrijvers uit de tweede helft der zeventiende eeuw, zeer breedsprakig is om te handelen over de scheepstogten der Ouden, en over hunne kennis aan scheepvaart en handel; - het Tweede Boek vangt aan met de togten der Portugezen naar het Oosten. De togten der Europeërs naar het Noorden, om langs dien kant een doortogt naar het Oosten te vinden, komen ter sprake, waarop de vaart der Franschen, der Denen en der Spanjaarden naar Indië worden behandeld, en een aanvang gemaakt met de eerste reizen der Nederlanders.
Wanneer wij vergelijken hetgeen in deze vijf Afleveringen wordt aangeboden, met dat wat door v. zelven wordt geleverd, en wij leggen de woorden: naar de eischen van onzen tijd, op onze wijze uit, dan vinden wij ons teleurgesteld in het derde Hoofdstuk van het Derde Boek. Daar worden de retourvloten opgegeven, met de opperbevelhebbers of commandeurs, het getal der schepen en den inkoopsprijs sedert 1614, met welk jaar meer orde in het administratief beheer der O.I. Maatschappij valt op te merken. In de nieuwe uitgave loopt het, even als bij v., tot 1722 en niet verder. Voor den Heer k. bood zich eene schoone gelegenheid aan tot aanvulling dier opgave tot aan het einde van het bestaan der O.I.C. Wij verbeelden

{==343==} {>>pagina-aanduiding<<}
ons dat het niet zeer moeijelijk zou zijn geweest die bijzonderheden te vinden; wij zijn er bovendien zeker van, dat k. aan zijne lezers dienst zou hebben gedaan, en dat zulks tot aanbeveling van de nieuwe uitgave van ‘Oud- en Nieuw-Oost-Indiën’ zou hebben gestrekt.
Daarentegen keuren wij zeer goed het weglaten van het vierde Hoofdstuk van het Derde Boek, waarin door v. zeer uitvoerig wordt opgegeven: hoe groot het aandeel is van ieder der Kamers in de Retouren onder het derde Hoofdstuk vermeld. Dat gedeelte beslaat bij v. van folio 214-298. Het komt ons nogtans voor, dat de lezer op duidelijker wijze met den inhoud van dat vierde Hoofdstuk behoorde te worden bekend gemaakt, dan te dezer plaatse is geschied. ‘De retourvloten met de namen der schepen, zeevoogden, en haar inkoop in 't breede tot 't jaar 1722 inkluis’ komt ons wat te schraal voor.
Het vijfde Hoofdstuk (Derde Boek) heeft in de nieuwe uitgave slechts drie bladzijden, zoo dat aldaar de namen der bewindhebberen van de verschillende Kameren, en de namen der advokaten van de O.I.C. zijn weggelaten; bij valentijn folio 298-316. Niet alleen had, onzes inziens, die naamlijst moeten behouden worden, maar de Heer k. zou zich verdienstelijk hebben gemaakt met haar aan te vullen ten einde toe. Daaruit zou gebleken zijn of het waar is dat in de achttiende eeuw de bewindhebbers al dan niet mannen zijn geweest waardig om te staan aan het hoofd eener belangrijke inrigting, welke zoo grooten invloed heeft gehad op de lotgevallen van Nederland.
De beschrijving der Molukken vangt aan in de tweede Aflevering op bl. 133; bij v. opent die ‘Beschrijving’ het Tweede Stuk van het Eerste Deel. Van hier af volgt de Heer k. geregeld valentijn's arbeid over dat belangrijk gedeelte van Nederlandsch Indië. Het is bekend dat v. tweemaal Predikant te Ambon is geweest, en hij dienvolgens, ondersteund door zijne groote werkzaamheid, beter dan een ander is in staat geweest, zijne berigten uit de meest zuivere bronnen te putten. - Bij het einde van de vijfde Aflevering zijn wij nog steeds in de Molukken, en gevorderd tot het jaar 1655; bij valentijn zijn wij gekomen tot op folio 316 van het Tweede Stuk van het Eerste Deel.
Over het geheel is de correctie goed, terwijl het papier helder en de letter zuiver is. Wij gelooven gaarne de verzekering

{==344==} {>>pagina-aanduiding<<}
van den Heer susan, dat er tweemaal zoo veel op ééne bladzijde staat, als op twee gewone groot-octavo bladzijden. In weerwil van onze aanmerkingen, wenschen wij het getal inteekenaars groot genoeg om den Heer susan met de uitgave te doen voortgaan. Wij hopen echter dat Mr. s. keijzer bij de eerstvolgende Aflevering aan de inteekenaren behoorlijke inlichting zal geven omtrent de wijze waarop hij de nieuwe uitgave van valentijn verder zal bezorgen.




Twintig Dagen aan de Oevers van Maas en Rijn. Reisherinneringen uit België en Noord-Duitschland, door U.W. Thoden van Velzen. Te Arnhem, bij G.W. van der Wiel. 1855. In kl. 8vo.; behalve een beknopt ‘Voorwoord’ en Inhoudsopgave, 142 bl. f 1-:

Door de tijdsomstandigheden verhinderd een uitstapje te doen naar Zwitserland, bepaalde de Heer thoden van velzen zich, in de maand Junij 1849, tot het bezoeken van eenige streken aan de oevers van Maas en Rijn. Met genoegen vergezelt men hem naar Antwerpen, Brussel, Waterloo en Quatrebras; van daar naar Namen, Dinant en de Grot van Han om, naar Namen teruggekeerd, met de boot naar Huy en Luik de reis te vervolgen, en voorts over Chaudfontaine en Spa naar Aken te reizen. Het Zevengebergte en Ahrthal worden bezocht, en van vele overleveringen en Sagen wordt gewaagd. Over Bonn, Keulen en Dusseldorf keert de reiziger weêr huiswaarts. In zijne beschrijving van gebouwen en meesterwerken van schilderkunst toont hij veel gevoel voor de beeldende kunsten te bezitten, en in zijne Natuurtafereelen zien wij een bewonderaar der Natuur, die ons zijne gewaarwordingen aanschouwelijk maakt.
De maand Junij was bij voorkeur door hem tot het doen van zijn uitstapje gekozen, en hij gaat over den straatweg van Breda naar Antwerpen, waarop hij zich thans niet zou behoeven te laten schokken, wijl hij over den spoorweg dien afstand in veel korter tijd hadde kunnen afleggen. Echter zou hij dan ook gemist hebben het genoegen, van 't zien der vele aanbouwingen en ontginningen langs dien weg - namelijk wanneer hij dien vroeger ware langs gereden. ‘Onze voerman’ -

{==345==} {>>pagina-aanduiding<<}
zegt de Heer t.v.v. - ‘sprak over den Hollandschen tijd. Hij roemde het geluk dier dagen ver boven den na den Belgischen opstand gekomen toestand. Toen, zeide hij, had elk zijn brood, nu werd er veel armoede geleden. Niemand had bij de omwenteling gewonnen dan dieven en schurken. Maar zij plukken ook de wrange vruchten. Antwerpen heeft er ontzettend bij verloren. Wij stemden toe, dat Holland en België te zamen een schoon geheel uitmaakten, dáár zeevaart, hier fabriekwezen, dáár handel, hier landbouw en mijnwerken, in de gelukkigste vereeniging. Zoo scheidt verkeerde godsdienstijver leden van een en hetzelfde huis[gezin], en ondermijnt het maatschappelijk geluk van geheel een volk’ (??).
Wie den hoogen Dom van de ‘Onze-Lieve-Vrouwe-Kerk’ te Antwerpen niet enkel gezien, maar ook beklommen heeft, zal 't niet verwonderen, dat de reiziger bij het beklimmen van dat meesterstuk van gothische bouworde uitroept (bl. 9): ‘Hoe verheft zich de ziel boven het stof. Hoe diep welft zich het blaauw des hemels boven het hoofd, hoe klein is alles daar beneden! Het rumoer der wagens, de stemmen der menschen worden pas gehoord, smelten tot verward gedruisch zamen, of worden door den wind weggevoerd. Plegtig ruischt de adem des winds langs de hoog doorluchtige, in zerksteen gevatte boogvensters, die boven alle aardsche voorwerpen verre uitzien en den aanblik bieden in duizelingwekkende diepte, terwijl de eenzame vogel laag boven de daken rondzweeft. Menschelijke kleinheid bij alle menschelijke grootheid wordt ons gepredikt door het reuzengevaarte waarop wij ons bevinden. Terwijl der menschen werken als voor het oog verdwijnen, zijn wij aan een menschenwerk, door de kleine menschenhand gewrocht, onzen hoogen stand verschuldigd. Dit menschenwerk trotscert den storm van eeuwen, de woede van zoo vele orkanen. Zij hebben bij dag en bij nacht rondom het grijze hoofd gefloten, geloeid en gebulderd, en nog heeft het zich niet gebogen. Toch is het niet onwankelbaar als de grondslag der bergen.’
De vroegere grootheid en de val van Antwerpen worden herinnerd, ook haar kortstondige bloei onder het Nederlandsch bestuur, en, zoo eindigt de reiziger die beschouwing, thans is ‘ze de zetel van het domste bijgeloof, de plaats,

{==346==} {>>pagina-aanduiding<<}
waar het tooneelspel der Roomsche Godsdienst-plegtigheden tot walging [liever: walgens] toe wordt opgevoerd’.
De belangrijkste kerken te Antwerpen worden bezocht, en vele schilderstukken van de oude meesters bewonderd, ook de stukken van van bree en braekelaer daarbij vergeleken, en de ‘bassins’ of dokken in oogenschouw genomen. Het verwondert ons dat aan het oude gebouw van de Hanze, hoe onaanzienlijk ook, te dier gelegenheid niet met één woord wordt gedacht.
Te Brussel is de eerste gang naar de Groote Markt en het gothische Stadhuis. Wèlverdiende hulde wordt aan dit voortreffelijke gebouw gebragt, en ook ten aanzien van het Broodhuis eene juiste aanmerking gemaakt. De zaal op het Stadhuis waar karel V, op vijf-en-vijf-jarigen leeftijd, van al zijne grootheid vrijwillig afstand deed, doet den reiziger uitroepen: ‘Ziedaar aardsche grootheid!’
Wie zon, voor het eerst te Brussel komende, geene Estaminet bezoeken? Dit deed ook t.v.v., maar onzes oordeels plaatst hij ten onregte het Café des Mille Colonnes, op het Muntplein, onder de Estaminets. - Onderscheidene bijzonderheden omtrent den laatsten strijd van het Nederlandsche garnizoen in 1830 worden medegedeeld; de hoofdkerk of Sinte Gudule - waarom niet Goede of Goedele, zoo als de Vlaamsche naam is? - wordt bezocht, alsmede het Museum en andere verzamelingen van schilderstukken, waaraan Brussel zoo rijk is. - De ‘Temple des Augustins’ wordt op bl. 33 genoemd. Hoe is het mogelijk dat de Heer t.v.v. niet tevens heeft herinnerd dat ‘in den Hollandschen tijd’ de Protestantsche, of wil men de Hervormde, Gemeente hare Godsdienst-oefeningen in dat kerkgebouw hield, waar vaak de geheele Koninklijke familie, met de ministers en vele leden der beide Kamers, zich in den gebede vereenigde!
Zeer belangrijk is het bezoek van de velden van Waterloo en Quatrebras. Men zie (bl. 39) hoe de reiziger zijnen lezer naar het slagveld leidt, om den laatsten strijd van napoleon bij te wonen. Zijne beschouwingen deswege worden met deze regels besloten (bl. 42): ‘Hier werd het oordeel over hem gehouden, die in zijne eerste verschijning een zegen was voor Europa, maar die, door heerschzucht verblind, zich meer dan een sterveling betaamt aanmatigde, en daarom, als vijand van

{==347==} {>>pagina-aanduiding<<}
het menschelijk geslacht, naar een afgelegen eiland werd verbannen, om daar een graf te vinden. Moge Waterloo steeds aan de wereld prediken: hoe heerschzucht en hoogmoed zich zelve den diepsten val bereiden.’
Over dien veldslag sprekende, heeft de slordigheid van den corrector (bl. 38) in plaats van Hougoumont, Planchenois, enz., barbaarsche namen gesteld. Ook later vinden wij in eigennamen of kunstwoorden onderscheidene drukfouten, ofschoon overigens het typographisch gedeelte met zorg behandeld is, en het klein formaat deze ‘Reisherinneringen’ allezins geschikt maakt om op reis naar België of naar den Rijn te worden medegenomen.
De Grot van Han wordt aanschouwelijk beschreven. Wij meenen dat het nu veertig jaren geleden is dat La Grotte de Han is bekend geworden door het bezoek van den Heer a. quételet, destijds een bevallig Dichter en verdienstelijk Mathematicus, sedert Directeur van de Sterrewacht te Brussel. Over Dinant, en de vroegere lotgevallen dier oude stad, hadden wij méér gewenscht.
Te Spa had de S. des avonds ter loops de speelzaal bezocht; maar, zegt hij (bl. 71): ‘De vroege zondagmorgen vond ons op een schoone wandeling. Hoe veel beter was het toch in de vrije en schoone natuur van God, dan in den atmosfeer van menschelijke hartstogten, dien wij den vorigen avond hadden ingeademd. Wij beklommen langs een zig-zag oploopend, effen en breed pad den schoonen, met bosch begroeiden berg, die onmiddellijk achter Spa wordt gevonden, en naar menig punt de heerlijkste gezigten doet genieten op de beneden liggende stad met hare tuinen en lanen, of de daar naast gelegen bergen. Wij beklommen den hoogsten top, en ademden daar eene ruimere, hartsterkende morgenlucht in, en konden ons langen tijd niet losscheuren van het betooverend, idyllisch landschap, dat zich rondom ontplooide en telkens nieuwe schoonheden liet ontdekken.’
Bij het verlaten van België zegt de reiziger (bl. 75): ‘Wat wij van dit land zagen, vervulde ons met het verlangen, er nog nader kennis mede te maken. En wij durven gerust aan elk die lust heeft, schoone gezigten te zien en eene bevallige natuur, vooral de Maasstreken aan te bevelen. Niemand zal van daar onvoldaan terugkomen. Ieder zal zijn tijd

{==348==} {>>pagina-aanduiding<<}
en moeite rijkelijk beloond vinden in het heerlijkst natuurgenot, dat de Schepper zijn menschenkinderen aanbiedt, om Hem te prijzen over de schoone woonplaats, die Hij ons geslacht heeft aangewezen. En dit schoone natuurgenot is niet ver van ons te vinden. De stroom, die onze vaderlandsche oevers besproeit, ofschoon in den vreemde ontsprongen, biedt het ons aan in de nabijheid. - En daarmede lokt menige vaderlandsche herinnering het gevoelig hart, en vraagt ook de menschelijke kunst een geopend oog, - om oog en hart weldadig aan te doen en rijkelijk en waar genot te schenken.’
Deze uitspraak maken wij gaarne tot de onze, en voorts bevelen wij ieder die een uitstapje naar België wil doen, deze ‘Reisherinneringen’ aan.

De Christenen in de Donau-Vorstendommen en in Turkijë, hun Godsdienst, toestand en verhouding tegenover de Porte en Rusland. De aanleidende oorzaak tot den tegenwoordigen Oorlog. Benevens eene alphabetische aanwijzing van de voornaamste plaatsen, middellijk of onmiddellijk betrokken in den strijd in het Oosten. Met eene plaat en een kaartje. Te Dordrecht, bij H. Lagerwey. 1855. In gr. 8vo. 36 bl. f :-60.

Onlangs werd ons verhaald dat de boeren van zekere streek zich ergerden als hunne Predikanten om 't herstel van den vrede baden, wijl zij daar eene daling der graanprijzen uit voorzagen. 't Is te hopen dat onze Heeren Uitgevers minder zelfzuchtig mogen denken, nu de gesloten vrede ook het debiet der vele door hen uitgegeven oorlogs-brochures doet dalen, en hun de hoop beneemt om nog anderen daarbij toe te voegen.
Intusschen kan het voor ons liggend boekjen ook na 't eindigen van den oorlog nog met belangstelling en genoegen worden gelezen, al schijnt het ons wel wat éénzijdig tegen Rusland. De stijl is veel beter dan die van den ellenlangen titel, welke ons van de moeite eener inhouds-opgave verschoont. Ten bewijze van 't een en ander nemen wij de volgende merkwaardige bijzonderheid over: ‘Onder de volkeren van het Turksche Rijk is er een, de Moldo-Wallachen, bij wie de vermenging van Heidensche overleveringen met Christelijke denkbeelden bijzonder sterk sprekend is. Nog heden wordt

{==349==} {>>pagina-aanduiding<<}
men getroffen door de onmiskenbare sporen die de Romeinsche Godenleer in de volksbegrippen heeft achtergelaten: de namen van jupiter, venus en mercurius zijn volstrekt niet vreemd aan den Wallachijschen en Moldavischen boer; hij omringt ze met een bijgeloovig waas, en viert feesten te hunner eer. In Servië wordt de heilige elias algemeen gehouden voor den God die den donder voert; de heilige Maagd beschikt over den bliksem; de heilige pantaleon over de wolken.’
Het fraaije steendrukplaatje, dat de Russische Keizers-familie voorstelt, zal menigen lezer welkom zijn.

v.p.





Volks-Almanak voor Nederlandsche Protestanten, voor het Jaar onzes Heeren 1856, uitgegeven door Mr. J.I.D. Nepveu en Ds. Alb. van Toorenenbergen. Te Utrecht, bij N. de Zwaan. In 12mo. 166 bl. f :-70.

Wanneer naast den zoo goedkoop gestelden, hoogst voortreffelijken ‘Evangelischen Volks-Almanak’, ook nog deze ‘Volks-Almanak voor Protestanten’ genoegzaam debiet kan vinden, zullen wij tegen het bestaan van een tweetal Jaarboekjes, in denzelfden geest geschreven, niets inbrengen. De twee mannen die zich met de redactie van den laatstgenoemden Almanak hebben belast, zijn gewis voor hunne taak berekend, en indien zij geholpen worden door Prozaschrijvers als j.j. van vollenhove, carpentier alting, soetbroodt piccardt, en door een zoo begaafden Dichter als ten kate, dan kan men zich van iets goeds reeds vooraf verzekerd houden. De versjes van erica, h. van berkum en carpentier alting hebben geene de minste dichterlijke waarde, maar worden door ons toch liever gelezen dan het proza van g.c. van balen blanken, getiteld: ‘Het verloofde elsje, of eene echt Protestantsche huwelijksvoorbereiding’, dat, hoe stichtelijk het zij, en welke nuttige wenken het bevatte voor verloofden en gehuwden, toch hoogst waarschijnlijk niet voor dezen Almanak is geschreven, en daar dan ook niet te huis behoort. In den Kalender vinden wij, behalve den Protestantschen dagwijzer,

{==350==} {>>pagina-aanduiding<<}
die ons zoo veel mogelijk op gedenkdagen voor het Protestantisme opmerkzaam maakt, ook een Protestantschen Bijbelwijzer, die voor elken dag een tekst geeft, welke in verband staat met de eene of andere hoofdzaak des zuiveren Christendoms, die aan het hoofd van elke maand opgegeven wordt.
Wij gelooven dat zij die voor het Protestantisme schrijven, niet te zeer het denkbeeld, dat men met de geschiedenis der Hervorming vóór drie eeuwen het volk heeft bekend te maken, moeten overdrijven. Men doe inzonderheid zien wat het tegenwoordige Rome wil; men late de geschiedenis van onze dagen spreken, tot bewijs, dat Rome nog het eeuwige Rome wil zijn; - men stelle in het licht wat eigenlijk Rome's Kerkleer wil, en toone uit de handelingen en besluiten der Trentsche Kerkvergadering het aan, hoe Rome het woord der vervloeking daar uitspreekt over alle vrijzinnigheid bij Roomsch en Protestantsch. De Almanak voor dit jaar moet dan ook zóó in waarheid een Almanak voor dit jaar, voor dezen tijd zijn. Noch redeneringen en verhandelingen, hoe goed op zichzelve, - noch martelaars-geschiedenissen uit een vroegeren tijd, zijn in staat om hen die nog te veel onderscheid maken tusschen het Middeleeuwsche en het tegenwoordige Rome, tot eene juiste voorstelling der zaken te brengen. Onze tijd levert bewijzen genoeg, dat Rome in 1856 en in 1556 en in 856 hetzelfde wil en bedoelt, en deze bewijzen bijeen te brengen, en te toetsen aan het Evangelie: ziedaar wat onzes inziens behoefte is. Indien aan den Protestantschen dag- en Bijbelwijzer meer de stof ontleend ware van het mengelwerk; indien de Redacteurs en verschillende medewerkers in hunne stukken het aantoonden wat de Roomsche en de Hervormde Kerk zijn tegenover den Bijbel - wij meenen dat Roomsch en Protestant hierdoor het best zouden leeren hunnen tijd regt te begrijpen.




Overwinning kroont den Strijd. Een Verhaal door J.B. Rietstap. Te Schiedam, bij P. van Katwijk, Junior. 1855. In gr. 8vo. VIII en 301 bl. f 3-25.

Men verlangt tegenwoordig dat de roman een spiegel zij

{==351==} {>>pagina-aanduiding<<}
van het werkelijk leven. Dit is een gunstig teeken des tijds. Romans die de werkelijkheid teruggeven, vinden schier onverdeelden bijval. De Schrijver van het verhaal dat wij nu aankondigen, heeft dit beide in plan en uitvoering vrij wel in 't oog gehouden. Hij toont, in een tafereel dat werkelijk zóó had kunnen voorvallen, hoe aanleg, ijver en lust voor 't schoone soms over ongunstige levensomstandigheden de zege kunnen behalen, doch hoe onzeker zij is, wanneer niet de fortuin, of 't geen men doorgaans het geluk noemt, eenig gewigt in de schaal werpt.
Naar het oordeel van Ref. heeft de S., behoudens de aanmerkingen op enkele zwakke plaatsen, zijne taak loffelijk volbragt. Hij heeft als het ware zelf doorleefd wat hij voorstelt. Met belangstelling volgt men den jongen ferdinand, den held van 't verhaal, naar het kantoor van den hardvochtigen plemmen, en slaat hem gade in zijne letterkundige uitspanningen, onder afmattenden, akeligen arbeid aan het zamenstellen van een groot dagblad. Even gaarne vertoeft men op het buitengoed van den Heer oldinga; ofschoon het karakter en gedrag van den jongen oldinga niet onberispelijk zijn. Hij vraagt zijne nicht ten huwelijk, maar zij heeft haar hart reeds geschonken aan ferdinand; en wat hij nu doet om dien jongeling te verdringen, is, òf te weinig, òf te veel. Het vijverbad van geraldine, die ferdinand, als hij in 't water valt, naspringt, wil ons mede niet behagen; en dan kunnen wij 't den Schrijver bijkans niet vergeven, dat hij, om tot eene ontknooping te komen, eene afgezaagde verrassing, die niemand meer verrast, heeft gebezigd. Ferdinand, namelijk, moet, om te kunnen huwen, een voldoend bestaan of inkomen hebben. Noch zijn werk, noch zijne kunst-oefening kan hem dit verschaffen; maar zie, daar komt de hem onbekende vader van zijne geraldine, en brengt hem de erfenis van een hem almede onbekenden oom, die in de Oost is gestorven. Zulke uitkomsten hebben reeds te dikwijls gediend, en 't is te meer jammer dat de S. geene betere ontknooping heeft kunnen verzinnen, wijl 't hem anders niet aan vernuft ontbreekt: getuige, b.v., de beschrijving van het bezoek van ferdinand bij grondeman; van een yacht-club-feest; van de partij op het buiten van oldinga; en bovenal van het den Schrijver

{==352==} {>>pagina-aanduiding<<}
zoo 't schijnt bekend geworden slavenleven van eenigen der bedienden bij de redactiën van groote dagbladen. Maar, genoeg! Ref. heeft alle die détails met belangstelling gelezen, en onverminderd zijne aanmerkingen acht hij 't werk verdienstelijk genoeg om er de aandacht van de Leesgezelschappen op te vestigen.

Schetsen der Reken- en Meetkunde, ter dienste van wèl-onderwezen wordende Leerlingen. Door C. van der Meulen. Te Utrecht, bij C.J. Heyl. 1855.

I. Gronden der Cijferkunst. In 8vo. VIII en 80 bl. f :-60.

II. Gronden der Stelkunst. In 8vo. 58 bl. f :-45.

III. Schets der Meetkunde. In 8vo. 80 bl. f :-60.

Ref. heeft deze werkjes van den Heer v.d. m. oplettend nagegaan, en legt er gaarne de getuigenis van af: dat het drietal geene onbelangrijke bijdrage is tot de reeds bestaande hulpmiddelen ter aanleering van de wiskunde. Zij zullen vooral welkom zijn bij die onderwijzers welke hunne leerlingen in het zelf-denken en zelf-werken oefenen, en zich niet slaafs binden aan een enkel leerboek met opgaven en antwoorden, stellingen en oplossingen. De Schrijver beschouwt te regt het mondelinge onderwijs als het voornaamste, en acht zijn werk een middel te zijn voor den leerling, om van zulk een wèlgegeven en wèlbegrepen onderwijs dát te kunnen in gedachtenis houden wat anders niet of niet goed in het geheugen zou blijven bewaard. Eene opgave van den inhoud acht Ref. onnoodig. Men vindt hier in eene goede orde verzameld wat de leerling van de gronden der Reken-, Stel- en Meetkunde behoort te weten en te verstaan. Het werk zal voorts zich-zelven wel aanprijzen, te meer dewijl de Uitgever het debiet bevorderd heeft door eene goede uitvoering en lagen prijs.
s.


{==353==} {>>pagina-aanduiding<<}

Boekbeschouwing.




Aeschyli Choephorae. Cum interpretatione Latina et annotatione edidit Albertus de Jongh, Lit. Doctor, Praeceptor in Gymnasio Rheno-Trajectino. Trajecti ad Rhenum, apud Kemink et Filium, typogr. mdccclvi.

Niets ter wereld kan zich aan den invloed van den tijd onttrekken. Dit geldt ook van de studie der oude letteren, die zich schijnbaar geheel van den tegenwoordigen tijd afzondert. De geschiedenis toch vertoont meermalen dezelfde gebeurtenissen met andere namen, of, om het meer eigenlijk uit te drukken, de groote oorzaak van al wat er op aarde gebeurt, de hartstogten der menschen, is steeds dezelfde. Naar mate nu in verleden tijdperken meer deze of die hartstogt heerschte, en in onzen tijd een dergelijke hartstogt den boventoon voert, is ook dit of dat tijdperk der oude geschiedenis voor ons meer aantrekkelijk, en zijn bij gevolg ook de lettervruchten in dat tijdvak voortgebragt, bijzonder het voorwerp onzer studie. Hieraan is het, bij voorbeeld, toe te schrijven, dat vroeger meer de Latijnsche, tegenwoordig meer de Grieksche letterkunde wordt beoefend; want in de Latijnsche letterkunde is meer eene aristokratische en in de Grieksche eene demokratische rigting heerschend. Hetzelfde geldt van de keus tegenwoordig in de Grieksche letterkunde gedaan. Vroeger gold meer de latere Grieksche letterkunde, de Alexandrijnsche school, die de meeste verwantschap met de Latijnsche letterkunde vertoont; tegenwoordig is het vooral het Attisch, het demokratische Grieksch bij uitnemendheid, dat de aandacht der litteratoren bezig houdt. Dit is niet alleen uit dit oogpunt merkwaardig, maar ook in andere opzigten. In alle vakken zoekt men zich tegenwoordig van de traditie los te maken, en de zaken uit den grond op te halen. Dit zelfde geschiedt ook in de oude letteren, en daarom vergenoegen de litteratoren zich niet meer met het bestuderen der Latijnsche Schrijvers, die de Alexandrijnen hadden nagevolgd, en even weinig met deze laatsten, die ook meer navolgden en compileerden

{==354==} {>>pagina-aanduiding<<}
dan zelven uitvonden; maar zij gaan vooral naar Athene, om daar uit de bron zelve de Grieksche elegantie te leeren kennen. Daaraan is het toe te schrijven, dat uit de Grieksche wijsgeeren vooral plato wordt beoefend, en dat onder de Grieksche Dichters vooral de Treurspeldichters, en wel niet zoo als vroeger de derde, euripides, maar de eerste van wien wij stukken over hebben, aeschylus, de aandacht trekt. Aeschylus was een Athener van den ouden stempel, een der helden, die bij Marathon had medegestreden, een dapper voorvechter van de vrijheid zijns vaderlands, en in zijne stukken een verdediger van de oude voorvaderlijke regtschapenheid, een tegenstander van het de overhand nemende zedenbederf. Hij was een voorstander van eene door wijze wetten getemperde demokratie; en in zoo verre is het zeker merkwaardig, dat juist hij tegenwoordig zoo veel beoefenaars vindt. Wij willen over den aard zijner stukken nog een enkel woord zeggen.
Zijne stukken waren allen bestemd om op de feesten van bacchus in Athene vertoond te worden. Hij maakte gewoonlijk drie stukken, die eene zoogenaamde trilogie vormden, en daarbij een zoogenaamd drama Satyricon, eene soort van vaudeville, tot besluit. Dit laatste is van minder gewigt. Aeschylus verstond de kunst om zijne stukken zoo veel mogelijk ieder tot een geheel te maken, en ze toch zóó met elkander te verbinden, dat zij een doorloopend verhaal vormden, waaraan zich dan ook het drama Satyricon aansloot. Dit blijkt vooral uit de trilogie, waarvan het middelste stuk voor ons ligt. Wij willen daarvan een kort overzigt geven. Het eerste stuk heet: ‘Agamemnon’, en beschrijft de tehuiskomst van agamemnon, en zijne vermoording door zijne vrouw klytemnestra en haren minnaar aegisthus. Agamemnon komt daarin als een allereerwaardigst Koning voor; doch niet onduidelijk geeft de Dichter te kennen dat, hoe afschuwelijk ook de daad van klytemnestra was, echter de Koning door zijne groote heerschzucht, die zoo velen ongelukkig gemaakt had, niet zonder schuld was aan zijn eigen ongeluk. Voorwaar eene heilzame les voor Athene, dat op zijn voorspoed overmoedig begon te worden!
Het tweede stuk: ‘de Choephorae’, beschrijft de wraak door orestes, den zoon van agamemnon, over het vermoorden zijns vaders genomen door het ombrengen zijner moeder en van

{==355==} {>>pagina-aanduiding<<}
haren minnaar. Orestes pleegt dit schrikkelijke feit op bevel van apollo, doch, hoezeer hij dus zelf eigenlijk zonder schuld is, wordt hij door de wraakgodinnen beangstigd, en is zelf onthutst over de verschrikkelijke daad door hem op Goddelijk bevel volbragt.
In het derde stuk: ‘de Wraakgodinnen’ getiteld, wordt orestes door deze godinnen vervolgd, tot dat hij door apollo en minerva wordt gered, daar zij hem naar Athene brengen, hem door den Areopaag doen vonnissen, en hem, dewijl de stemmen der regters staken, door den stemsteen van minerva, die in zijn voordeel is, doen vrijspreken. Het doel van dit stuk is vooral het verheerlijken en handhaven van de regtbank van den Arcopagus, die door hare strenge regtvaardigheid in geheel Griekenland beroemd was.
Het satyrische stuk, dat hierbij behoorde, ‘Proteus’ getiteld, is verloren. Denkelijk werd daarin menelaus bespot, die in Egypte, bij den zeegod proteus, zijnen tijd verkwistte, en dus te laat kwam om zijnen broeder te helpen of te wreken.
Deze trilogie is in hare soort niet minder belangrijk dan de Ilias en de Odyssea. Jammer maar, dat de stukken in zulk een bedorven toestand tot ons zijn gekomen. De moeijelijkheid van aeschylus, die vooral naar verhevenheid streefde, is denkelijk de oorzaak van de menigte fouten, door afschrijvers, die hem niet begrepen, in de handschriften gemaakt. Daarom is het te meer te prijzen, dat de letterkundigen hunnen arbeid besteden om deze trilogie te zuiveren en zoo veel mogelijk te herstellen. Reeds heeft Prof. karsten den ‘Agamemnon’ behandeld, nu is het tweede stuk door Dr. de jongh uitgegeven; wij hopen dat ook het derde onder ons eenen behandelaar zal vinden.
Het strijdt tegen den aard van dit Tijdschrift in uitvoerige letterkundige napluizingen te vervallen. Zoo iets behoort in de ‘Mnemosyne’ of in de ‘Miscellanea’ te huis. Hier zij het genoeg op het belangrijke dezer uitgave te verwijzen, die in allen gevalle de deelnemende studie onzer litteratoren ten volle verdient, en waarin zij zonder twijfel veel goeds en waars zullen vinden, al is het ook, dat hier en daar aanmerkingen te maken zijn, en vooral door de Leidsche school dit boek, dat van Utrecht uitging, wel met een kritischen blik zal onderzocht worden.





{==356==} {>>pagina-aanduiding<<}

De Triumf der Liefde in alle beproeving, bezongen in het Lied der Liederen. - Het Hooglied vertaald en toegelicht door S. Hoekstra, B.Z., Predikant te Rotterdam. Πάντα μὲν καθαρὰ τοῖς καθαροῖς. Tit. i: 15. Te Utrecht, bij Kemink en Zoon. 1856. In post 8vo. VIII en 125 bl. f :-90.

De mode à la renaissance, die er behagen in schept de ouderwetsche vormen in al hunne onnatuurlijkheid en wansmaak terug te brengen, is, helaas! ook op 't gebied der Theologie doorgedrongen, waar hare gevolgen vrij wat gevaarlijker zijn dan elders. Aan haar zijn de vergeestelijkende, en even daarom allen waarheidszin met voeten tredende verklaringen (?) van het Hooglied door delitzsch en hengstenberg te wijten: aan haar ook de aanbeveling dier werken hier te lande in nu wijlen de Jaarboeken voor wetenschappelijke Theologie. Gelukkig inderdaad, dat die voortbrengsels eener ziekelijke geloovigheid een even noodig als krachtig tegengif gevonden hebben, op Duitschen bodem in den Kommentaar van hitzig, en bij ons in de meer populaire bewerking van hoekstra, waarvan wij thans - nadat ze eerst in diezelfde Jaarboeken was geplaatst - met hooge ingenomenheid eene afzonderlijke ‘veelzins gewijzigde’ uitgave begroeten.
Wij hebben hitzig's en hoekstra's uitleggingen te zamen gelezen, en zóó doende onderling vergeleken. Zij konden voegzaam en vreedzaam naast elkander gelegd worden; want beide plaatsen zich op hetzelfde alleen-rigtige historische standpunt, en kennen met geringe wijziging aan den Dichter hetzelfde denkbeeld toe: den lof der reine menschelijke liefde. In de specialiteiten, daarentegen, wijken zij vaak en aanmerkelijk van elkander af; minder nog in de woordverklaring, dan wel in de dramatische rollenverdeeling, die ongetwijfeld ook juist het groote bezwaar is 't geen op de exegese van 't Hooglied drukt. Hier zouden wij ons intusschen nog al eens aan de zijde van hitzig scharen. Zoo vinden wij 't, b.v., veel natuurlijker, dat H. i: 4a in den mond van eene der haremvrouwen, dan in dien van sulamith gelegd wordt, daar de beschrijving welke zij in vs. 5 van zich-zelve geeft, kennelijk bestemd schijnt om den lezer hare optreding aan te kondigen. Zóó ook, wanneer hoekstra H. iii: 6-11 nu zelf niet meer,

{==357==} {>>pagina-aanduiding<<}
gelijk vroeger, van salomo's bruiloft met sulamith, maar met eene andere vrouw verstaat, meenen wij aan hitzig's hand nog een stap verder te moeten gaan, en aan te moeten nemen dat in H. iv: 1-v: 1 de schildering dier bruiloft wordt voortgezet; vooral naardien de minnaar H. v: 1 eene zinnelijke voldoening zijner liefdezucht erlangt, waarvan bij de ongehuwde en kuische sulamith geene sprake zijn kan. Evenmin dunkt het ons mogelijk, dat H. vii: 1-10 op haar betrekkelijk zij. Wel is waar, het bewijs, door hitzig uit de onkiesche lofspraak vs. 2 en volgg. ontleend, komt ons tamelijk zwak voor, gelijk wij over 't geheel, als hij uit sulamith's min het zinnelijk element ganschelijk wil verwijderd hebben, hoekstra's partij tegen hem kiezen: de beeldtenis, die sulamith zelve H. v: 10-16 van haren geliefde maalt, is in den mond eener jonkvrouw naar onze zeden immers óók de kieschste niet, maar wij houden 't er voor, dat men zich bij diergelijke bedenkingen nog altoos te weinig in 't Oostersch klimaat en in den kinderlijken toestand der maatschappij verplaatst: men behoeft dus hier ook niet eens, met hitzig, aan eene bijvrouw te denken. Maar met dat al, dat het eenvoudig landmeisje, de nederige herdersbruid, hier als ‘dochter eens edelen’ zou worden betiteld, blijft voor ons gevoel zoo onbegrijpelijk als smakeloos, en past veel eigenaardiger op die gemalin, met welke salomo H. iii: 6 en volgg. in 't huwelijk is getreden. Zóó wordt het gedicht tevens minder verbrokkeld, hetgeen door hoekstra wel eens meer had mogen worden vermeden. Op twee plaatsen - H. i: 5 en vii: 9 - erkent hij dan ook zelf, althans den
schijn eener te gekunstelde rollen verdeeling op zich te laden.
Nog een paar aanmerkingen hebben wij op hoekstra's arbeid: de eerste, dat hij het Oostersch dichtstuk somwijlen naar zijne Westersche begrippen van welvoegelijkheid plooit, gelijk, b.v., zijne vertaling van H. vii: 2a door hem 1o. op ‘het decorum’ gegrond wordt. Hierbij echter hebben zijne niet-wetenschappelijke lezers eer gewonnen dan verloren. Maar in een ander opzigt is hun belang niet genoeg in 't oog gehouden, bijaldien onze tweede aanmerking doorgaat: dat, namelijk, hier en daar eene enkele ophelderende noot te meer wenschelijk, ja, noodzakelijk zou zijn geweest. Zóó had, b.v., op H. i: 5 wel met van der palm aan 't zwarte geitenhaar,

{==358==} {>>pagina-aanduiding<<}
waaruit de tenten geweven werden, mogen herinnerd worden; en H. iii: 8 ziet de ‘schrik in den nacht’ mede naar eenige toelichting om. - Eindelijk zij ter loops aangestipt, dat wij, wegens de eervolle vermelding der stad Thirza (H. vi: 4), den tijd der vervaardiging van 't Hooglied liever met hitzig tusschen baësa's troonsbeklimming en den opbouw van Samaria door omri, dan met hoekstra onder jerobeam II zouden zoeken.
Maar nu meene toch niemand dat deze tegenwerpingen door ons geopperd worden met een regtstreeksch of zijdelingsch oogmerk om de waarde van hoekstra's geschrift iets in 't minste te verkleinen. Veeleer hopen wij op eenen herdruk, en wilden juist daarom den Schrijver 't een en ander in nadere overweging geven. Het Hooglied is, althans uit het ware gezigtspunt, nog te weinig behandeld, dan dat zijne uitlegging reeds eene vastheid en zekerheid, als o.a. die der Johanneïsche Schriften, zou bereikt hebben, waarbij den Exegeet sommige misslagen als onweêrsprekelijk en onverschoonlijk kunnen worden verweten.
Overigens weten wij het boek, met name aan ongeleerden, niet beter ter lezing aan te prijzen, dan dat het voor zichzelf spreke. Wij kiezen alzoo eene proeve - en laat ons daarbij onzen lezers de verzekering mogen geven, dat wij ons bij onze keuze meest door de noodzaak, om een kort en afgerond geheel te nemen, hebben laten leiden; maar dat de schoonheid en aangenaamheid van hoekstra's proza- en dichtstijl zich overal gelijk blijft.

	‘Eerste Idylle (ii: 8-17).

Hoe lief sulamith's Minnaar haar had.
Hoor!...mijn Beminde! 
Zie! daar komt hij, 
Springend op de bergen, 
Huppelend op de heuvelen. 
Mijn Beminde is eene gazelle 
Of een hertenwelp gelijk. 
 
Zie, daar staat hij 
Achter onzen 1) muur; 
Hij ziet op door de vensters, 
Hij schittert door de traliën. 

{==359==} {>>pagina-aanduiding<<}

Mijn Beminde begint, 
En spreekt mij aan: 
 
‘Sta op toch, 
Mijne Lieve, mijne Schoone! 
En kom buiten! 
 
Want zie, de winter is voorbij, 
De plasregen over, 
Hij is over voor goed! 1) 
De bloemen komen uit op het veld, 
De tijd van het zingen 2) genaakt, 
En het kirren van den tortel 
Laat zich hooren op ons land. 
De vijgeboom kleurt zijne wintervruchten 
Met roode tinten, 
En de wijnstokken bloeijen, 
Zij geven geur. 
 
Sta op toch, 
Mijne Lieve, mijne Schoone! 
En kom buiten. 
 
Mijn Duifje in de rotskloven, 
Schuilend in de steilte! 
Laat mij uw aangezigt zien, 
Doe uwe stem mij hooren; 
Want uwe stem is bekoorlijk, 
En uw gelaat bevallig.’ 

Sulamith had aan dit verzoek van haren Minnaar voldaan, en hem eene strofe voorgezongen van zeker welbekend herderslied:

‘Vangt ons vossen, 3) 
Jonge vossen, 
Wijnberg-verwoesters; 
Want onze wijnberg bloeit.’ 


{==360==} {>>pagina-aanduiding<<}

Het vertellen van deze ontmoeting met haren Beminde brengt sulamith van zelf tot de uitboezeming, zoo van hare trouwe liefde, als van haar verlangen naar haren Minnaar.

Mijn Beminde is mijne, 
En ik ben zijne, 
Hij, die daar weidt onder de leliën. 
 
Eer de avondkoelte waait, 1) 
En de schaduwen vlieden: 
Kom toch, mijn Beminde! 
Vlug als eene gazelle, 
Of als een hertenwelp, 
Op de klovige bergen. 2) 

Nog een enkel woord over de uitvoering. De pers der Heeren kemink munt uit door eene duidelijke, heldere, sierlijke letter: men vindt die ook hier. Op de correctie zou wel iets af te dingen zijn: wij stuitten nog al eens op niet-opgegeven drukfouten, b.v.: bl. 31: ‘Mijne Beminde’, voor: Mijn; bl. 59: ‘vernemen’, voor: vernemen wij; bl. 107: ‘afschuwen’, voor: afschaduwen; bl. 120: ‘neveldoel’, voor: nevendoel. Inzonderheid echter moeten wij de Uitgevers vriendelijk verzoeken: dat zij hunnen binder niet te zeer in de hand werken, door hunne Duitsche broeders in die wat al te spoedig versleten dunne omslagen na te volgen.
v.p.




Geschiedenis der Roomsche Kerk. Naar het Engelsch van Dr. John Dowling, door D. Budding. Tweede Deel, 7e, 8e en 9e Aflevering. Te Dordrecht, bij H.R. van Elk. 1855. In roijaal 8vo., met platen; bl. 289-447; per Aflevering, bij inteek., f :-65.

De pogingen ter hervorming der diep verbasterde Kerk in hoofd en leden, op de Conciliën van Pisa, Constans en Bazel,

{==361==} {>>pagina-aanduiding<<}
hadden schipbreuk geleden op den tegenstand der Pausen, die een steun vonden bij allen die bij het voortduren der misbruiken belang hadden; huss en hiëronymus van praag hadden hunnen ijver met hun leven moeten boeten, en de vervolgzucht bleef woeden tegen hunne aanhangers. Toch was de eens wakker geworden menschelijke geest niet meer in slaap te sussen, terwijl de nu volgende Pausen weinig deden ter opbeuring van hun reeds diep gezonken aanzien, maar veel om het nog sterker ter neêr te drukken. De keuzen van innocentius VIII, onder wien men het vreemde schouwspel zag van Pauselijke Prinsen, van alexander VI, die zijn schandelijk leven met een heilloozen dood besloot, en van julius II, in wiens hand het zwaard van den krijgsman, niet de staf van een herder der Gemeente voegde, schenen ten oogmerk te hebben om de wereld van de ongeneeslijke verdorvenheid van de opperhoofden der Kerk te overtuigen. Hoe ver het gekomen was, bleek op het vijfde Concilie van Lateraan, in hetzelfde jaar waarin luther zijne stellingen tegen den aflaat aansloeg, door leo X gesloten. Niet alleen - gelijk dowling heeft - werden er decreten tegen de vrijheid der drukpers, en tot het scherper opsporen en straffen der ketters en Joden genomen; maar ook getuigde van het in die dagen heerschende ongeloof, de noodzakelijkheid om het geloof aan de onsterfelijkheid der ziel door een plegtig besluit te handhaven; terwijl het kleine getal der opgekomen leden de uiterste onverschilligheid der geestelijken omtrent hoogere belangen ten toon spreidde. Van die onverschilligheid was leo X, ofschoon hij als beschermer van kunsten en wetenschappen lof verdiende, en van betere zeden dan zijne voorgangers was, niet vrij. Hoe weinig werks hij van de Godsdienst maakte, mag men besluiten uit het hem in
den mond gelegde: ‘welk een voordeel heeft ons de fabel van christus aangebragt!’ en uit de op nieuw ondernomen, maar thans voor het Pauselijk hof zoo ongelukkig afgeloopen aflaatkramerij. Daarvan, en van de onbeschaamdheid van den beruchten tetzel, die luther tot handelen riep, waarbij deze eene hulp vond in den gezonden zin van het volk omtrent de nietswaardigheid van den aflaat, waarvan hier drie staaltjes worden medegedeeld: van zijne onderhandelingen met cajetanus en miltitz, van den redetwist met eck te Leipzig, van zijne in den ban verklaring, verschijning op den Rijksdag te

{==362==} {>>pagina-aanduiding<<}
Worms, en verblijf op den Wartburg, wordt een zaakrijk verslag gegeven. Niet naauwkeurig echter is het zeggen van den Schrijver: dat de vertaling van het N. Testament door hem op laatstgenoemd kasteel is tot stand gebragt. Zij werd eerst na zijne terugkomst te Wittenberg geheel afgewerkt.
De Vertaler heeft er bijgevoegd: een berigt van de voorbereidende pogingen tot hervorming in Nederland, waarbij, behalve de meer bekende van geert groete, wessel gansvort en erasmus, de minder algemeen bekende door jakob van maerlant, willem van hillegaertsberch en jakob van oestvoren, behandeld worden; wier hekeldichten, hier medegedeeld, de bewijzen leveren van het groote verderf dat de Kerk had doordrongen, maar ook van de geringe waarde door sommigen, reeds in de dertiende, veertiende en vijftiende eeuw, gesteld op de biecht, en op de bedevaarten naar wonderdoende beelden, die op verschillende plaatsen van ons land gevonden werden. De uitvinding der boekdrukkunst gaf aanleiding tot de overzetting van den Bijbel in het Nederduitsch, waarvan de oudste uitgave in 1477 verscheen van de drukpers van den Delftschen Burgemeester jakob jakobs-soen (van der meer), die zich in de Voorrede beklaagt over den haat dien hij zich daardoor van den kant der geestelijkheid op den hals laadde. De Pauselijke afiaathandel, ook hier ten zelfden tijd als in Duitschland gedreven, ontsloot oor en hart voor luther's roepstem, en deed een aantal getuigen der waarheid optreden, omtrent wie, en omtrent den verderen voortgang der Hervorming hier te lande, men de berigten met genoegen lezen zal.
In Bijlagen ontvangen wij: de breedere aanteekeningen op dit Tweede Deel, van den Schrijver en van den Vertaler, waaronder: omtrent de in de tiende eeuw heerschende vrees voor den jongsten dag, uit mosheim; de vergelijking tusschen luther en loijola door damianus; de laatste onderzoekingen omtrent den oorsprong der Waldenzen; en twijfel omtrent ter haar's opgave van het groote getal uitgaven van de Imitatio Christi. - De Heer budding oppert in zijne Voorrede voor dit Deel het denkbeeld tot de oprigting van Christelijke volkscholen in steden en dorpen: 't welk de aandacht verdient van hen die verlangen dat zoo veel merkwaardigs, als in onze dagen op Godsdienstig en Kerkelijk gebied het licht ziet, meer

{==363==} {>>pagina-aanduiding<<}
algemeen verspreid en bekend worde. Zoo wij ons niet vergissen, bestaan er in sommige steden van ons land dergelijke inrigtingen, ofschoon dan niet geheel in den geest van den voorsteller.
De platen bij deze Afleveringen vertoonen: Paus julius als krijgsman; den Paus als een God vereerd; den verkoop der aflaten door tetzel; de verbranding van den Bijbel; en den marteldood van de bakker.




Een nieuw Leerstuk aangaande de Maagd Maria, en de Mariadienst. Twee Leerredenen van Athanase Coquerel, Predikant bij de Hervormde Gemeente te Parijs, uitgesproken 12 en 26 November 1854. (Met bijgevoegde Aanteekeningen.) Vertaald door J.A. Snellebrand, Theol. Doct. Te Amsterdam, bij L.F.J. Hassels. 1855. In kl. 8vo. 102 bl. f :-70.

De afkondiging van het leerstuk der onbevlekte ontvangenis van de Maagd maria kon ten vorigen jare niet nalaten de aandacht van allen tot zich te trekken, die belang stellen in den toestand der Christelijke Kerk op aarde. Het bijgeloof, in hare Roomsche Afdeeling gehuldigd en ten troon verheven, behaalde daardoor, onder den invloed der Jezuïten, eene luistervolle, maar in menig opzigt hoogst gevaarlijke zegepraal. De maria-dienst, allengs toegenomen, klom er door ten top. Geen wonder, dat de verontwaardiging der Protestanten zich op meer dan ééne wijze lucht gaf, en dat deze veelbeduidende gebeurtenis op Protestantsche kansels, hier en elders, bij herhaling besproken werd. En wie nu weten wil, op welk een toon de begaafde coquerel in de hoofdstad van het Katholieke Frankrijk zich uitsprak, en met welke wapenen hij dat bijgeloof en die maria-dienst bestreed, raadplege dit boekje, dat' de beide leerredenen bevat, door hem daarover gehouden, en door de zorg van Dr. snellebrand overgebragt in onze taal.
De eerste leerrede heeft tot tekst Rom. xiv: 12: Een ieder zal voor zich-zelven Gode rekenschap geven. Met dit verstaanbaar woord wordt, zonder nadere verklaring, niet zoo zeer het leerstuk van maria's onbevlekte ontvangenis bestreden, als wel de grond of veronderstelling waarop het rust, de leer van de erfzonde in kerkelijken zin. Dat leerstuk wordt daardoor ten toon gesteld als eene dwaling, op eene dwaling gebouwd,

{==364==} {>>pagina-aanduiding<<}
en op hare beurt weder de moeder van meer andere beklagenswaardige dwalingen. De greep is vernuftig, maar desniettemin in ons oog niet gelukkig. Voor den Protestant die aan de kerkelijke leer der erfzonde vasthoudt, is het Roomsche leerstuk onaangetast gebleven. En de bestrijding dier kerkelijke leer, ofschoon zij gepaard gaat met een zedelijken ernst, dien wij niet miskennen, en een levendig besef van 's menschen eigen verantwoordelijkheid aan God, dat ook het onze is, lijdt zóó zeer aan oppervlakkigheid, aan gemis van dogmatische naauwkeurigheid, aan verwarring zelfs in de vaststelling van het begrip der zonde, dat wij dezen aanval, op Rome beproefd, voor grootendeels mislukt houden, al sluiten wij daarom het oog niet voor zoo veel goeds en schoons en waars, als ons hier wordt aangeboden.
De tweede leerrede, die Hand. iv: 12: De zaligheid is in geen anderen dan in jezus, tot opschrift heeft, behaagde ons ongelijk veel beter onder de lezing. De maria-dienst, zoo als zij in zwang is in de Roomsche Kerk, wordt er in voorgesteld als strijdig met dat woord en de overtuiging daarin uitgedrukt, maar 't geschiedt op eene zóó eigenaardige wijze en met zóó onmiskenbare welsprekendheid, dat wij dit stuk in aller handen wenschen, al komen wij er ook voor uit, dat de prediktrant hier gevolgd, te zeer van den onzen afwijkt, om algemeen te behagen. Ook is de historische stof, waarvan hier met oordeel is gebruik gemaakt, van te belangrijken inhoud, om niet in herinnering gebragt te worden; terwijl de Aanteekeningen, zoo wel door coquerel zelven als door snellebrand er aan toegevoegd, regt dienstig zijn om haar van meer dan ééne zijde toe te lichten.
Er is geen twijfel aan, of coquerel is te Parijs op zijne plaats. Met zijne zeldzame gaven is hij dáár een steun, en, in menig opzigt, de roem van het Protestantisme. Moge hij, te midden van den hevigen strijd onzer dagen, met onverzwakte kracht het zuiver Evangelie blijven voorstaan en verkondigen! En laat misschien zijne opvatting des Christendoms wel iets te wenschen over, het behage den Heer der Gemeente zijnen ijver te heiligen en te besturen, en, meer en meer, aan den triomf der waarheid over dwaling, logen en afgodisch bijgeloof, dienstbaar te maken! Daaraan zij ook deze uitgave bevorderlijk onder hoogeren zegen!





{==365==} {>>pagina-aanduiding<<}

Een woord over Hervorming der Roomsch-Katholieke Kerk, eene Erasmiaansche. Lectuur zamen voor Roomsch-Katholieken en Protestanten. Door Wilhelm Broes, Emeritus Leeraar bij de Gereformeerde Gemeente, laatst te Amsterdam. Te Amsterdam, bij J.H. en G. van Heteren. 1856. In gr. 8vo. 112 bl. f :-60.

Nog altijd gaat de voortreffelijke broes voort, ook in zijne ruste krachtig te arbeiden aan de bevordering van de zaak van het koningrijk des Heeren. In zijn grijzen ouderdom blijft hij vruchten dragen, en waar hij zich noemt Emeritus Leeraar bij de Gereformeerde Gemeente te Amsterdam, daar mag hij wel op negentig-jarigen leeftijd nog als een getrouwe, ijverig dienstdoende arbeider in den grooten wijngaard worden begroet. Het is uit den schat eener rijke ondervinding, dat hij aan de predikers des Evangelies treffende wenken en mededeelingen verstrekt, waarvan de Gemeente ook in lateren tijd de vrucht zal plukken. Ook het jongste geschrift getuigt van zijn rusteloozen ijver om te werken aan den opbouw der Christelijke Kerk. Hij is - geheel anders dan de meeste ouden van dagen, die zich allengs vreemd zien worden van het latere geslacht; - een opmerkend beschouwer van den tegenwoordigen tijd, en, even verdraagzaam als geleerd, heeft hij woorden van liefde en van waarheid voor de mannen van de meest uiteenloopende rigting. De Roomsche Kerk kan dan ook wachten van den waardigen, bezadigden grijsaard niet met heftigheid te worden toegesproken. Hij is te Christelijk, dan dat hij niet de verdeeldheid die in den tegenwoordigen tijd tusschen de Protestanten en Roomschen onder ons zoo groote scheiding maakt, betreuren zou en zoeken te genezen. Zonder het oog te sluiten voor de Ultramontaansche partij en haar streven, meent hij zich toch overtuigd te mogen houden, dat er zich eene betere kern onder de Roomschgezinden in ons Vaderland bevindt, die de verregaande dwalingen der Moederkerk betreurt, en naar hare genezing verlangt, zonder zich van de Kerk af te willen scheiden. Zelfs stelt hij zich voor, dat het niet geheel onder ons zou ontbreken aan den een of anderen Evangelisch gezinden priester, die zijne vrijere denkbeelden mededeelt en verspreidt onder zijne Gemeente-Ieden, en die in weerwil hiervan in zijne

{==366==} {>>pagina-aanduiding<<}
Kerk wordt geduld (!) Hij verlangt dat die geest daar worde aangekweekt bij verlichte priesters en leden, en deelt daartoe zijne raadgevingen en opmerkingen mede. De vredelievende man herinnert zich nog met blijkbaar genoegen de verschijnsels van zulk een Evangelischen geest in de Kerk van Rome, die zich in zijne vroegere dagen hebben geopenbaard. Terwijl hij afkeerig is van eene proselietenjagt die niet door den regten geest wordt bestuurd, wenscht hij de verspreiding van den Bijbel onder de Roomschgezinden, en verlangt hij de Kerkleer, na erasmus te Trente vastgesteld, in den geest van erasmus verzacht en gewijzigd (?!) Het heeft iets vertroostends, voor elk die op de woelingen der Ultramontanen in onze dagen met smart en verontwaardiging ziet, zich te verdiepen in de gedachte, dat er in ons Vaderland bij geestelijken en leeken zulk een erasmus-geest niet te vergeefs zou worden gezocht. Hoe zullen de zoodanigen met leedwezen opmerken dat de geest van het Jezuïtisme, die reeds sedert eene en een halve eeuw den vrijeren geest van het echte Nederlandsche Katholicisme als Jansenisme heeft gesmaad en onderdrukt, - in den laatsten tijd met kracht zich doet gelden, en onbeperkt wil heerschen. Hoe zullen zulke verlichte leden der Roomsche Kerk in ons Vaderland, bij het lezen van de woorden des liefdevollen grijsaards, zich beklagen over den zoo verderfelijken, door hen nog veel meer dan door eenig Protestant gekenden geest, die thans in hunne Kerk alle vrijheid moordt, den Bijbel wegsluit, het onzinnigste bijgeloof predikt, en terstond alle teckenen van leven er weet te smoren. Hoe veel beter zou het wezen met velen onder hen, die nu zich schamen, ergeren en bedroeven over den achteruitgang hunner Kerk, en die daarom de hun te zeer bekende Godsdienst-oefeningen, in eigen heiligdom, zoo wel als de hun onbekende en onbeminde Godsdienst-oefeningen in een van kindsbeen af gehaat Hervormd kerkgebouw,
nalaten. Verlichte Katholieken! - In Nederland zijn zij geweest, en nog worden zij er gevonden; - o, zoo zij zich naar den raad van onzen broes vereenigden tegen de magt van loijola onder ons, en in een contra-Ultramontaansch blad hunnen geest meer algemeen onder onze honderdduizenden Roomschen wisten te verspreiden - hoe veel anders zou het worden! Dan zou de Hervormde Kerk, hare eigen zegeningen dankbaar erkennende, met hartelijke liefde den blik slaan op de Roomsche Zusterkerk, en zich

{==367==} {>>pagina-aanduiding<<}
in haren vooruitgang verblijden. De booze geest van uitsluiting en afscheiding, waardoor het den Roomschen priester en leek nu moeijelijk wordt gemaakt met Protestantsche predikanten en Gemeente-leden om te gaan, zou dan allengs worden verdreven. Erasmus' geest hier en luther's geest dáár zouden gelijkelijk streven naar hetzelfde doel: den triomf van den geest des eenigen Verlossers. Wij hebben echter tot dus ver onder ons van verlichte Katholieke zijde niet ééne krachtige stem tegen het Ultramontanisme in ons midden hooren opgaan. Mogten wij ze spoedig vernemen! Mogt de Protestantsche belangstelling in het heil van Rome's kinderen niet langer worden miskend! Zij spreekt in dit geschrift van een der eerwaardigste Leeraars in de Hervormde Kerk. Zij spreekt in de jeugdige voortreffelijke Evangelische maatschappij, die in haar algemeen reglement duidelijk als haar doel opgaf om, juist zoo als broes ook verlangt, de Roomschen ‘het Evangelie te doen kennen en tot Evangelische gezindheid op te leiden; niet zoo zeer hen tot eenig Protestantsch Kerkgenootschap over te halen’. Dat die maatschappij, welke onder Hervormden, Lutherschen, Remonstranten, Doopsgezinden hare leden telt, op proselietenjagt uit zou zijn, is eene zeer verkeerde voorstelling. Haar doel zal bereikt worden, zoo zij door Evangelie-verspreiding en Evangelie-prediking onder Roomschen waarheid en godzaligheid bevordert; het getal van verlichte Katholieken alzoo helpt vermeerderen, en door en met dezen de vaderlandsche Roomsche Kerk vrijmaakt van het juk, haar thans opgelegd. Zoo lang Rome op den thans ingeslagen weg voortgaat, zal het zich-zelve hebben te verwijten, wanneer de voortreffelijkste leden harer Kerk zich straks van haar afscheiden en overgaan tot een Protestantsch Kerkgenootschap, waar zij hunne behoefte aan waarheid en geestelijke Godsvereering beter zien voldaan, en waarin hunne
kinderen veilig zijn tegen de heerschzucht eener geestelijkheid, die zoo zeer den geest van het waarachtige Christendom aanhoudend miskent en bedroeft.
†.




Bijdragen tot de kennis van onzen Heer en Zaligmaker Jezus Christus. Door A. Rutgers van der Loeff, Theol. Doct., en Pred. te Leyden. Tweede druk. Te 's Hertogenbosch, bij Gebr. Muller. In kl. 8vo. 296 bl. f 1-80.

De arbeid dien wij hier hebben aan te kondigen, is reeds

{==368==} {>>pagina-aanduiding<<}
met de verdiende belangstelling door het Godsdienstig publiek ontvangen. De Leidsche Predikant had deze Bijdragen in twee stukken vóór weinige jaren in het licht gegeven, en mogt, behalve den lof van verschillende zijden openlijk aan de degelijkheid van zijn werk gegeven, de voldoening smaken, dat een tweede druk noodig werd. De Uitgevers deden wèl met voor een klein formaat en geringen prijs bij dezen nieuwen druk te zorgen. Immers, de Schrijver wil dit geschrift gerekend hebben onder de stichtelijke lectuur. Wel heeft zich aan dien naam van stichtelijk allengs het denkbeeld van een zoetelijk keuvelen bij menigeen verbonden, zoodat een geestvol Schrijver zijne vrees te kennen gaf, dat men met al dat stichtelijk schrijven ‘de verlichting der kennis van jezus en Zijn Evangelie weg zou stichten’. Onze dagen hebben dien stroom nog merkelijk zien wassen. Wat al werkjes zien wij verschijnen, uit het Engelsch inzonderheid vertaald, en door de Uitgevers met grooten ophef aangekondigd, die zeer geschikt zijn door hunne oppervlakkigheid het vooroordeel van den denkenden lezer tegen de stichtelijke lectuur te vermeerderen. De opgang dien dergelijke tractaatbundeltjes hier en elders hebben gemaakt, is wel een bewijs, dat een groot deel van het publiek al zeer ligt is tevreden te stellen, en het opwassen in de kennis des Heeren, ofschoon de roeping des Christens, blijkbaar voor eene te moeijelijke en te gevaarlijke taak houdt. Een geheel ander denkbeeld hecht de vaderlandsche Prediker in de eerste onzer Akademie-steden aan het woord ‘stichtelijk’, als hij hier, een gezond en krachtig voedsel aanbiedende, zich doordrongen toont van de overtuiging, dat, naar mate het verstandelijk inzigt verhelderd wordt, ook de koesterende en vruchtbaarmakende kracht der waarheid voor het hart en het leven grooter en duurzamer zal zijn. Dat dergelijke lectuur welkom was aan velen, geldt ons als een schoon bewijs,
dat de ouderwetsche voorvaderlijke degelijkheid nog niet geheel van ons is geweken, en dat er nog zijn, die het niet te veel achten, zich eenige inspanning te getroosten om in de kennis der waarheid toe te nemen. Allerbelangrijkst is reeds terstond de verklaring van Jes. lii: 13-liii, waarin de Schrijver het naauw en wederkeerig verband tusschen de vernedering en de verhooging van den Messias, de oorzaak en de bedoeling, den aard en wijze, en de gevolgen

{==369==} {>>pagina-aanduiding<<}
en uitwerkselen van Zijn lijden en sterven helder in het licht stelt. Heeft deze plaats dikwijls moeten dienen om een kerkelijk begrip, waarvoor men in het Nieuwe Testament geen voldoenden steun vindt, te verdedigen; wij twijfelen niet of de onbevooroordeelde zal tot de overtuiging komen, dat de getuigenis aangaande jezus die wij in het Evangelie hebben, eenstemmig is met de uitspraken van den geest der profeetsie in de voorstelling van den grond, het doel en de vruchten van den kruisdood des Heeren. Eene opheldering van het woord ‘borg’, op den Heiland toegepast, kon hier wel niet ongepast worden gehouden bij het vele gebruik van dat woord, bij de scheeve voorstellingen die men zich van dat woord maakt, en bij de verkeerde en schadelijke gevolgen die hieruit getrokken worden. De éénige tekst waarin het woord voorkomt (Hebr. vii: 22) wordt hier op eene duidelijke wijze verklaard, en de vraag beantwoord: in welken zin jezus ‘borg’ genoemd wordt, op welke gronden Hij daarvoor kan en moet gehouden worden, en voor wie Hij dat wezen kan. Vervolgens wordt ons hier jezus christus in afzonderlijke stukken voorgesteld, als: het vleesch geworden Woord, - de Middelaar Gods en der menschen, - het beeld des onzienlijken Gods, - de opstanding en het leven, - het toonbeeld der volmaakte menschheid; terwijl eindelijk wordt aangetoond hoe de heerlijkheid door jezus christus geopenbaard, heeft moeten strekken tot heerlijkheid Gods. Rusten de twee eerstgenoemde bijdragen op Apostolische uitspraken (Joh. i: 1-5, 14, en 1 Tim. ii: 5, 6) - de vier volgende staan met elkander in het allernaauwste verband, als hebbende ten grondslag de verschillende gedeelten van de opwekkingsgeschiedenis van lazarus (Joh.
xi: 1-16; - 17-27; - 28-37; en 38-44). Bij den rijkdom dien het boekje voor het verstand heeft aan te bieden, meene men niet dat de behoeften van hart en gemoed zouden zijn voorbijgezien. Het zijn geene bloot verstandelijke vertoogen in droogen vorm. Neen, evenzeer door het heldere der voorstelling, waardoor de eenvoudige te gelijk met den meer ontwikkelde zich zal voelen getrokken, munten deze bijdragen uit door eene warmte, die het uitvloeisel is van een door de kracht des Evangelies bezield gemoed, en die niet kan nalaten zich aan het binnenste der lezers mede te deelen.
†.





{==370==} {>>pagina-aanduiding<<}

De optrekking van Paulus in het Paradijs, beschouwd in zijne (hare?) betrekking tot zijn leven. Eene verklaring van II Corinth. xi: 30-XII: 10. Door H.N. van Teutem, Doctor in de Letteren en de Godgeleerdheid, Predikant bij de Remonstrantsche Gemeente te Rotterdam. Te 'Rotterdam, bij van der Meer en Verbruggen. 1855. In gr. 8vo. 46 bl. f :-70.

De optrekking van paulus in het Paradijs is steeds onder de moeijelijkste plaatsen in de Paulinische brieven gerekend. De meest uiteenloopende en daaronder niet weinig vreemdsoortige proeven van verklaring hebben de verschillende uitleggers van haar gegeven. Met de meeste belangstelling namen wij dan ook het voor ons liggend stukjen in handen, omdat het komt van eenen Godgeleerde die vele blijken gegeven heeft, niet alleen van groote geleerdheid en een scherpzinnigen exegetischen blik, maar ook van waren eerbied voor de Schriften; van eenen man die er roem op mag dragen liever door de fakkel der wetenschap den zin der Bijbelwoorden in het regte licht te willen plaatsen, dan door subjectieve conjecturen en losse hypothesen zijn eigen gevoelen in den Bijbel te brengen. De lezing en herlezing hebben onze verwachting niet teleurgesteld. Een echt wetenschappelijk onderzoek toch stelt Dr. van teutem naar die beroemde plaats in. Eene korte, duidelijke uiteenzetting der aanleiding welke de Apostel had om in zijnen Tweeden Brief aan de Corinthers melding te maken van het toen vóór veertien jaren ontvangen gezigt en openbaring, gaat vooraf. Betoogd wordt daarin: dat de Apostel zich genoodzaakt zag alle middelen in het werk te stellen om zijn gezag en invloed in de Corinthische Gemeente tegenover dwaalleeraren te handhaven. Daartoe moest de Apostel op zich-zelven wijzen als de achting, het vertrouwen en de liefde der Corinthers ten volle verdienende; hij verzwijgt echter den weêrzin niet waarmede hij van zich-zelven spreekt, en betuigt herhaaldelijk dat hij niet zijne eer zoekt, maar alle eer verschuldigd is en geeft aan christus. - Tot meerdere staving en als afdoend bewijs van zijne Apostolische roeping, verhaalt hij een toen vóór veertien jaren ontvangen gezigt en openbaring (welke men echter wèl moet onderscheiden van die welke hem bij Damascus te beurt
vielen, en van de ver-
{==371==} {>>pagina-aanduiding<<}
rukking van zinnen waarvan wij Hand. xxii: 17-22 lezen), waarbij hij opgetrokken werd tot in het Paradijs. Dr. van teutem zet duidelijk uiteen dat die optrekking zelve moest strekken om paulus te sterken op zijne Apostolische loopbaan, en hij daartoe zich levendig voorgesteld zag wat hij zou moeten lijden om het Evangelie; en bevreemden kan het ons niet, dat paulus bij die voorstelling bedrukt, benaauwd, beangstigd werd, en, huiverig daarvoor terugdeinzende, tot driemalen toe den Heer bad: dat toch de engel des satans van hem wijken mogt; even als jezus in Gethsemané, met den blik op het lijden dat Hem wachtte, ook tot driemalen bad dat toch de drinkbeker van Hem mogt voorbijgaan. Terwijl echter paulus dat lijden niet ontgaan mogt, werd hem, door eene korte verplaatsing in het Paradijs en aanschouwing van de heerlijkheid des Heeren, kracht om dat lijden te dragen, geschonken; gelijk jezus op den berg gesterkt werd tot Zijn lijden door de nederdaling van mozes en elia en de hemelsche heerlijkheid.
Dr. van teutem neemt dus, tegen het gevoelen der meeste uitleggers, aan, dat vs. 7-9 wel degelijk behooren tot het hemelsch gezigt vs. 1-4 vermeld. Dat gevoelen der minderheid zijn ook wij reeds vóór lang toegedaan; maar wij erkennen gaarne dat het door Dr. v.t. in niet geringe mate is verlevendigd en versterkt. - En toch blijft ons bij die opvatting nog eene niet onbelangrijke bedenking over. Zij is deze: wanneer vs. 7 betrekking heeft op het door paulus ondervondene gedurende zijne optrekking in het Paradijs, toen hij eenen doorn gevoelde in het vleesch, hoe kon er dan nog twijfel bij den Apostel bestaan, zoo als wij vs. 2 lezen, of zijn vleesch, zijn ligchaam wel mede opgetrokken geweest zij? Hoe zou zijne zinnelijke natuur zulks zoo gevoeld hebben, en zóó daar tegen opgekomen zijn, wanneer zij er niet in gedeeld had?
De toon die in dit stukje heerscht, geeft zoo wel getuigenis van des Schrijvers Godsdienstig gevoel als van zijne grondige geleerdheid. Den Schrijver der heerlijke Brieven over De laatste Nacht des Heeren herkent men er gemakkelijk in, zelfs in den lieven brief aan zijnen vriend Dr. tideman, aan wien hij gaarne de hem te beurt gevallen eer afstond om opvolger van den gevierden des amorie van der hoeven te zijn.
Wij hopen dat deze belangrijke exegetische bijdrage die

{==372==} {>>pagina-aanduiding<<}
belangstelling zal vinden welke zij in zoo hooge mate verdient; en dat het licht door Dr. van teutem's verklaring aangebragt, voor velen over die moeijelijke plaats moge schijnen.
†‒.

De Hoogtijden des Heeren, zoo als zij, naar hunne orde in Levit. XXIII, den geheelen raad Gods voorbeelden, van alle eeuwigheid tot op de vernieuwing en volmaking aller dingen. Te Amsterdam, bij W.H. Kirberger. 1855. In plano. f :-90.

Deze uit het Engelsch vertaalde tabellarische voorstelling van de feesttijden der Israëliten, en de typische beteekenis die men er met veel vernuftsspelingen voor Christenen aan heeft gegeven, heeft in ons oog zeer weinig waarde, omdat wij den grond voor zeer willekeurig gekozen houden, op welken het gansche stelsel rust. Noch voor de leering, noch voor de opwekking van Christenen achten wij dergelijke gezochte voorstellingen nuttig, en van vele zijden nadeelig, waarom wij 't er dan ook voor houden, dat deze tabel gerust onvertaald had kunnen blijven.




Hilversumsche Oudheden. Eene bijdrage tot de ontwikkelingsgeschiedenis der vroegste Europesche volken. Door Dr. L.J.F. Janssen, Conservator bij het Museum van Oudheden te Leyden. Met X platen. Te Arnhem, bij Is. An. Nijhoff en Zoon. 1855. In 4to. VIII en 86 bl. f 2-50.

Dr. janssen geeft in de Voorrede van deze belangrijke Oudheidkundige Verhandeling te kennen: dat hij, in zijne jongste berigten, op de Hilversumsche heide (Oudheidk. Verhandelingen en Mededeelingen, I, 137) de toezegging had gegeven, dat daarover na afloop der vergravingen een uitvoeriger verslag zou worden uitgebragt. Aan die toezegging heeft hij thans voldaan, met zulk eene juistheid en uitvoerige uiteenzetting der bijzonderheden, dat men bijna zeggen kan dat het onderwerp hiermede is uitgeput, en er niets meer behoeft bijgevoegd te worden. Bij de uitgaaf had hij niet alleen de vaderlandsche Oudheidkundigen op het oog, maar stonden hem vooral ook buitenlandsche Archaeologen voor den geest, omdat de bouwstoffen tot de algemeene Oudheidkennis der Europesche vóór-
{==373==} {>>pagina-aanduiding<<}
Romeinsche volken behooren. Zij wier studiën zich voornamelijk op de monumentele Oudheden van Duitschland, Skandinavië, Brittanje en Frankrijk gerigt hebben, moeten daarin een hoog belang stellen. Reeds is het aan Dr. janssen gebleken, dat sommige van deze met bijzondere aandacht kennis namen van de voorloopige berigten daaromtrent, en een uitvoerig verslag daarvan te gemoet zagen; ja, dat enkelen zelfs nu reeds een bepaald gevoelen over de oorspronkelijke bestemming hebben uitgesproken. Als Inleiding wist Dr. janssen niets gepaster mede te deelen dan de berigten dezer buitenlandsche Oudheidkundigen, voor zoo ver zij tot zijne kennis gekomen zijn. Het zijn die van den Noordschen Oudheidvorscher worsauë te Koppenhagen, den Hannoverschen Oudheidkundige g.o.c. Baron van estorff, den met Nederlands Oudheid zoo zeer bekenden, doch thans, helaas! reeds overleden j.w. wolf, maar voornamelijk den geleerden wilhelmi te Sinsheim, die reeds vóór vijf-en-twintig jaren de Germaansche
Oudheidkunde door een voortreffelijk geschrift over de Sinsheimsche grafheuvels aan zich verpligtte, en die zijn gevoelen over den aard der ontdekte vuurhaarden uit de steenperiode, die hij als offerhaarden aanziet, uitsprak, terwijl hij aan Dr. janssen schreef: ‘dat de ontdekking van Hilversum tot dus ver eenig in hare soort was, en ten hoogste verdiende in een afzonderlijk geschrift behandeld te worden’.
De belangstelling van uitstekende mannen op het gebied der Germaansche en vóór-Germaansche Oudheidkunde, hun eenparig oordeel over de zeldzaamheid der ontdekkingen, en hunne onderlinge afwijking tevens in de bepaling van de oorspronkelijke bestemming, strekten den Schrijver tot spoorslag om dit uitvoeriger geschrift zoo spoedig mogelijk, zonder achterstelling der grondigheid, te voltooijen. Men vindt hier dan: 1o. de geschiedenis der ontdekking, en beschrijving der ontdekte haardsteden met de daarin gevonden gereedschappen; 2o. de vergelijking met elders gedane ontdekkingen; 3o. de bestemming, bewerking, afkomst en ouderdom der haardsteden en gereedschappen; 4o. eene beschrijving van een onderaardsch steengevaarte; 5o. van oude kampen; 6o. van ijzeren wapenen, enz.; 7o. van grafheuvels en andere begraafplaatsen, en 8o. van eene stookplaats op den Zwarten Berg. De meer of minder uitvoerige bijlagen bestaan uit de bewijzen voor de vol-
{==374==} {>>pagina-aanduiding<<}
gende stellingen: 1o. geen steenen wapenen bij de Franken, op den door westendorp daarvoor aangevoerden grond; 2o. geen thor-beeldjes, die kirchner daarvoor houdt; 3o. geen volks-identiteit van Kelten en Germanen, door holzmann op nieuw voorgestaan, en, eindelijk, 4o. een berigt over de ontdekking en vergraving van een merkwaardigen grafheuvel te Hilversum.
Dit is de rijke inhoud van een geschrift dat wij eene even groote belangstelling bij onze vaderlandsche Oudheidkundigen als bij die van het buitenland waardig keuren; het getal der laatsten die onze taal verstaan, is echter zoo klein, dat wij, tot meer bekendheid der zaak, wel gewenscht hadden dat Dr. janssen dit werk in het Fransch had uitgegeven; het had dan zoo wel in Frankrijk, Engeland, en elders, als in Denemarken en Duitschland bekend kunnen worden, hetgeen de zaak zoo ruimschoots verdient. Het is moeijelijk om wetenschappelijke geschriften in onze taal uit te geven; zij vinden geen aftrek; en sommige daarvan zijn, uit hoofde van hunne degelijkheid, echter waardig om naast hoog geprezen vreemde werken over wetenschap en kunst geplaatst te worden. Het 4to. formaat van dit zoo voortreffelijk geschrift is niet gemakkelijk en bevallig; het is misschien gekozen om de grootte der platen, die, hoe meesterlijk van behandeling, wel wat kleiner in omvang hadden kunnen zijn. Wij eindigen, even als de Schrijver, met onze erkentelijkheid te betuigen, daar de uitgave van dit werk alleen mogelijk geworden is door eene gunstige beschikking van Curatoren van Leidens Hoogeschool, ter bekostiging van de noodzakelijkste platen: een voorbeeld dat navolging verdient. Aan de Heeren de rijk en hooiberg, voor hunne teekening en lithographie, geven wij den wèlverdienden lof.

Blikken in het Leven der Natuur. No. 5 en 6. Te Leeuwarden, bij G.T.N. Suringar. 1855. In 12mo. bl. 191-284. f :-20 per Nommer.

Ten vervolge van onze vroegere aankondiging der eerste vier Nommers van dit Tijdschrift (zie Vaderl. Letteroefeningen, 1855, bl. 629 en volgg.), willen wij nu ook met een enkel woord van de laatste twee Nommers van het Eerste Deeltje gewag

{==375==} {>>pagina-aanduiding<<}
maken. Deze dragen tot opschrift: Het menschelijk Ligchaam, en Spijsvertering en Voeding.
In het eerste worden de beenderen, peesweefsel, banden en spieren, het hart en de vaten, de watervaten, het bloed en het zenuwstelsel afzonderlijk behandeld. Veel en daaronder veel goeds, is er gewisselijk in deze bladen gezegd. Maar of de onkundige lezer, althans dezulke welke de Uitgever zich in het Prospectus dezer onderneming voorstelt, hierdoor eene juiste kennis van het menschelijk ligchaam zal verkregen hebben, meenen wij te mogen betwijfelen. Het stukje gaat eenigermate aan hetzelfde euvel mank als het vorige, namelijk, dat het in een klein bestek te veel wil geven, meer dan een ongeoefende verdragen kan. Echter moet het overigens niet met No. 4 op dezelfde lijn gesteld worden, want hetgeen van de deelen van het menschelijk ligchaam gezegd wordt, is over het algemeen juist, en slechts eene enkele maal treft men eene onnaauwkeurigheid aan; zoo als, b.v., op bl. 198, alwaar gezegd wordt: dat het vleesch uit fijne roode of geelroode vezels zamengesteld is, terwijl het integendeel bekend is, dat de roode kleur van het vleesch van ingemengd bloed afhankelijk is. - Het is geenszins ons doel het geheele stukje hier te ontleden en uitvoerig te beschouwen; maar wij kunnen toch daarvan niet afstappen zonder de opmerking, dat het over de vasa lymphatica (minder fraai watervaten genoemd) gezegde verre van duidelijk is, en dat men, voor weinig ontwikkelde lezers schrijvende, zonder voorafgaande verklaring niet spreken mag van organische en inorganische (juister: anorganische) bestanddeelen (bl. 194), prismatische gedaante (bl. 198), hefboom van den tweeden rang (bl. 203), okselholte (bl. 217) en dergelijke. Evenzoo gelooven wij niet dat het door iedereen begrepen zal worden, waar de S. de hoogst duistere quaestie van verband tusschen ziel en ligchaam op bl. 226 met de volgende woorden
toelicht: ‘Want ofschoon ook in de vruchtbaar gemaakte kiem het beginsel der ziel verborgen ligt, zoo moet deze bezielde kiem toch eerst het gansche werktuig der hersenen doen ontwikkelen, opdat dit beginsel vrij worde en in werking kome.’ Of waar hij aan het einde van het stukje (bl.237) zegt: ‘Men kan zeggen dat de medelijdende zenuw’ (vreemde, misschien ál te letterlijke vertaling voor nervus sympathicus) ‘door de hersenen en het ruggemerg, als de bron van het zenuw-
{==376==} {>>pagina-aanduiding<<}
beginsel, als geladen kan worden, doch dat deze zenuw, eenmaal geladen, hare lading met haar zenuwbeginsel behoudt, en voortgaat met hetzelve volgens hare gewone werkdadigheid te doen uitstroomen, zelfs wanneer de verdere lading een tijd lang werd uitgesteld. Hierdoor verklaart men een gedeelte der verschijnselen van den slaap.’
Eindelijk betreuren wij het zeer, dat bij de overigens goede beschrijving van het hart, en van den omloop des bloeds geene figuren gevoegd zijn, waardoor deze veel beter begrijpelijk zouden geworden zijn.
No. 6, Spijsvertering en Voeding, is in het algemeen een goed geschreven stukje, dat wij met genoegen hebben gelezen. De beschrijving der wegen welke de spijzen in het menschelijk ligchaam doorloopen, en der veranderingen welke zij daarbij ondergaan, is duidelijk en goed, zoodat wij die gerustelijk kunnen aanbevelen. Hetzelfde mag gezegd worden van de Ademhaling, hoewel wij daarbij gaarne eenige cijfers hadden gevonden van de hoeveelheid lucht welke de mensch in een bepaalden tijd behoeft, in vergelijking met de voor andere zoogdieren benoodigde hoeveelheid.
Van meer belang nog rekenen wij het, dat in een volksboek, als het onderwerpelijke, de verkregen kennis zoo veel mogelijk worde toegepast, wanneer daartoe aanleiding bestaat. En waar was die aanleiding gemakkelijker te vinden dan hier, waar onmiddellijk van het gezegde had kunnen gebruik worden gemaakt, om het belang eener goede luchtverversching in onze woonhuizen en vertrekken aan te toonen? - Wij betreuren het daarom, niets van dit alles bij de ademhaling vermeld te zien, en hadden gaarne daarvoor het enkel woord aan het slot gemist, waarin gewezen wordt op de planten, als zuurstof-afscheidende werktuigen in de Natuur. Dit woord toch is te kort, dan dat de min kundige lezer het schoone van deze inrigting der schepping behoorlijk waardeeren zal.
Het overige van No. 6 bevat eene beschouwing der Zintuigen, wederom even goed en helder ontwikkeld als al het overige in dit Nommer. Afzonderlijk staat hier de Schrijver stil bij het werktuig van het gehoor, bij dat van het gezigt, van den reuk, van den smaak, en, eindelijk, bij het gevoel. - Wij hebben op die ontwikkeling geene aanmerkingen, dan alleen deze: dat het hoogst wenschelijk geweest ware, bij de

{==377==} {>>pagina-aanduiding<<}
beschouwing van het gehoor en het gezigt eenige afbeeldingen te geven, zonder welke de meest volkomen beschrijving nog altijd gebrekkig blijft.
Wat, eindelijk, de laatste Afdeeling, die der zoogenaamde inwendige Zintuigen, betreft, deze heeft ons minder bevallen, omdat zij ons voor de ‘Blikken’ minder geschikt toescheen, vooral ook, omdat daarin ‘het gevoel van het ware, schoone en goede’ tot de zintuigen gebragt, en met den lust tot eten, drinken, enz. op ééne lijn gesteld wordt. Dit zullen wij nimmer gedoogen. De mensch mag zich zijne waarde als zedelijk en redelijk wezen niet laten ontnemen, door ze met de dierlijke behoeften te doen gelijk stellen. - De Schrijver heeft het, blijkens zijne volgende ontwikkeling, ook zoo erg niet gemeend; maar toch moeten wij uitdrukkingen, als welke op bl. 279 voorkomen, in een volksboek afkeuren, omdat zij ligt verkeerd begrepen en daardoor gevaarlijk kunnen worden.
De Schrijver houde ons deze aanmerkingen ten goede, waarmede wij geenszins de waarde hebben willen verkleinen van het uitmuntende stukje, dat in de ‘Blikken’ eene waardige plaats bekleedt. Wij mogen, ook na de beschouwing van No. 5 en 6, onze vroegere betuiging herhalen, en de Blikken in het Leven der Natuur onzen lezers gerustelijk aanbevelen.
r.




Handboek voor den Beoefenaar van den Landbouw. Door E.C. Enklaar, door de Afdeeling Nijmegen der Geldersche Maatschappij van Landbouw met den prijs van zes honderd gulden bekroond. Te Nijmegen, bij C.A. Vieweg. 1854. In gr. 8vo. 168 bl. f 3-:, op best papier f 3-75.

Landhuishoudelijk Leesboek. Door E.C. Enklaar, door de Afdeeling Nijmegen der Geldersche Maatschappij van Landbouw met den prijs van zes honderd gulden bekroond. Eerste Stukje. Te Nijmegen, bij C.A. Vieweg. 1854. In kl. 8vo. 96 bl. f :-30.

Wij voegen in onze aankondiging deze twee werken bij elkander, omdat zij beide volkomen hetzelfde bevatten. Zij zijn beide dezelfde bekroonde prijsvraag, slechts in ander formaat en met eene andere letter gedrukt. Ja zelfs, Ref., die zich de moeite heeft gegeven om ze naauwkeurig met elkander te vergelijken, kan de verzekering geven, dat zij woordelijk het-
{==378==} {>>pagina-aanduiding<<}
zelfde inhouden, met dien verstande, dat het Eerste Stukje van het Landhuishoudelijk Leesboek ongeveer de helft van den inhoud van het Handboek bevat.
Echter dragen zij elk een verschillenden titel, zoodat de met den inhoud onbekende meenen moet twee verschillende werken te ontvangen, het eene voor meer ontwikkelde, het andere voor meer eenvoudige landbouwers bestemd. En niet alleen dat de titel verschillend is, ook het Voorberigt, door het Bestuur der Afdeeling Nijmegen van de Geldersche Maatschappij van Landbouw daar vóór geplaatst, en door de Heeren g. mos, j.g.z. en a. bloem onderteekend, is naar het formaat gewijzigd geworden. Terwijl de aanhef dezelfde is, lezen wij in het Handboek hier: ‘Het kwam der Afdeeling doelmatig voor, dit antwoord uit te geven onder den titel van Handboek voor den Beoefenaar van den Landbouw, zoo als het thans verschijnt’, enz. En in het Leesboek vinden wij in de plaats daarvan: ‘Algemeen wordt de behoefte aan dat Leesboek, vooral voor de eerste klasse der scholen ten platten lande, gevoeld, en van alle kanten uitte men den wensch dat het spoedig mogt verschijnen. Door het in het licht geven van het tegenwoordig Landhuishoudelijk Leesboek hoopt de Afdeeling Nijmegen in de bestaande behoefte te voorzien’, enz.
Zulk eene handelwijze kan niet anders dan ten hoogste afgekeurd worden. Zij strekt tot misleiding van het publiek, dat nu ligtelijk in een ander formaat ten tweeden male hetzelfde koopt. Of zouden Bestuurderen der Afdeeling Nijmegen meenen dat het eigenaardige van een Leesboek voor de scholen alleen in formaat, letter en papier bestaat? Waarom dan daarvoor den prijs van f 600 uitgeloofd en niet het een of ander bekend boek in dien klassieken (?) vorm overgedrukt? - Wij willen de redenen dezer handelwijze niet onderzoeken, en zullen die liever met den mantel der liefde bedekken. Alleenlijk vragen wij: waarom niet ruiterlijk gezegd: dat hetzelfde werk in minder kostbaren vorm nogmaals is gedrukt, ten einde het eerder ingang op de scholen te geven?
Wanneer wij thans van den vorm tot den inhoud van het boek (wij gebruiken hier het enkelvoud, omdat ons Hand- en Lees-boek ten opzigte van den inhoud hetzelfde boek zijn) overgaan, leggen wij met genoegen de verklaring af, dat het in het algemeen een goed boek is. Het behoort, naar ons in-
{==379==} {>>pagina-aanduiding<<}
zien, onder de beste oorspronkelijke stukken welke de Heer enklaar geleverd heeft. Duidelijk en kort worden hier de voornaamste beginselen uiteengezet, waarvan men bij den wetenschappelijken landbouw moet uitgaan. Eerst wordt er gehandeld over de Nederlandsche gronden, daarna over de zamenstelling en voeding der planten. Vervolgens komt de leer der bemesting ter sprake, terwijl het eerste deel van het Handboek besloten wordt met de beschouwing van de gereedschappen en werktuigen voor den landbouw; trekvee, enz.
Hier en daar zijn echter enkele onnaauwkeurigheden, of minder juiste voorstellingen ingeslopen, waarop wij nog kortelijk willen opmerkzaam maken.
Zoo is het, b.v., minder juist, waar op bl. 6 gezegd wordt, dat de dieren het ijzer, hetwelk hun bloed de kleurstof geeft, in het algemeen door niets anders dan door de planten ontvangen kunnen. De Schrijver heeft hier niet gedacht aan het drinkwater, waarin dikwijls eene aanzienlijke hoeveelheid ijzer voorkomt (zoodat het water van ijzerhoudende bronnen soms als geneesmiddel gegeven wordt, waar de bleeke kleur van het gelaat gebrek aan ijzer in het bloed verraadt), hoewel hij-zelf later opgeeft dat het ijzer, door koolzuur in water opgelost, in de planten overgaat, en zich uit het water afzettende, tot de vorming van oerbanken kan aanleiding geven.
Op bl. 11 komt eene phrase voor, welke niet zeer geschikt is om den landbouwer achting voor de wetenschap in te boezemen, en gedeeltelijk onwaarheid behelst. Sprekende van het Fluorium, zegt de Schrijver dat het in het glazuur der tanden van de dieren voorkomt, en door deze uit de planten moet verkregen zijn, welke het weder uit den grond moeten opgenomen hebben, ‘hoewel het naauwkeurig scheikundig onderzoek het noch in den grond, noch ook in de asch der planten heeft kunnen aanwijzen’. Dit laatste nu is onjuist, want de vloeispaat, welke voor een aanzienlijk deel uit Fluorium bestaat, is een vrij algemeen voorkomend mineraal. En wat de planten aangaat, het Fluorium is in de asch der gerst gevonden, terwijl de onderzoekingen van von salm-horstmar geleerd hebben dat eene geringe hoeveelheid Fluorcalcium in den grond voor den groei der haver nadeelig is. Wel is waar komt het Fluorium in de asch-analyses van planten bijna nimmer voor, maar de reden daarvan is veeleer te zoeken in de omstandigheid,

{==380==} {>>pagina-aanduiding<<}
dat men gewoonlijk naar de uiterst geringe hoeveelheid Fluorium niet zoekt, dan wel hierin, dat het in de plant bijna nimmer zou gevonden worden.
Op bl. 17 wordt gezegd: dat de hooge veenen gevormd zijn uit moerasplanten, en de lage veenen uit overblijfselen van planten die van elders door water daarheen gespoeld zijn. Zoo wel het eene als het andere is onwaar, daar de hooge veenen hun ontstaan grootendeels aan houtgewassen te danken hebben, terwijl de lage veenen uit op de plaats, of althans in de kom zelve gegroeide moeras- en waterplanten gevormd zijn. Men zie hierover staring, in de Handelingen der Geologische Commissie.
Handelende over de braak (bl. 39), zegt de Schrijver: dat door de braak de vruchtbaarheid van den kleigrond opgewekt wordt, maar dat het eene opwekking is die uitputting ten gevolge heeft. In het algemeen genomen, is dit grootendeels waar, hoewel men toch niet vergeten moet dat de braak thans nog zeer dikwijls geschiedt, om het onkruid te beteugelen, en dat men aldaar vrij wat stoffen, door het onkruid uit den dampkring opgenomen, onderploegt en tot mest maakt. De Heer enklaar, die zoo hoogelijk met de groene bemesting ingenomen is, zal dit wel niet gering schatten. Maar voor sommigen onzer kleigronden, die in polders, en dus lager dan den gemiddelden waterstand liggen, behoeft de braak niet altijd uitputting ten gevolge te hebben, omdat het infiltrerende rivierwater bemestende stoffen bevat, welke bij de verdamping (die door de braak vergroot wordt) in den grond achterblijven. Deze vermeerderen de vruchtbaarheid van den grond, terwijl er door den oogst niets daaraan ontnomen wordt gedurende de braak. - Doch dit zijn slechts uitzonderingen, die grootendeels alleen voor ons land gelden (waarom wij die gaarne in een Handboek voor Nederlandsche Landbouwers hadden opgenomen gezien); in het algemeen zijn wij het met den Schrijver volkomen eens, dat alle gronden bij aanhoudende bebouwing vroeger of later mest behoeven, zoo zij niet uitgeput zullen worden. Wij zijn het volkomen eens, dat de braak moet afgeschaft worden, vooral thans, nu de grond en de producten daarvan zoo hoog in prijs zijn, en dus 't gemis van éénen oogst een groot verlies mag heeten.
Het IIde Hoofdstuk bespreekt de zamenstelling en de voeding

{==381==} {>>pagina-aanduiding<<}
der planten, en ook hier zijn enkele zaken welke bij een eventuëlen herdruk verbetering zouden behoeven. Vooreerst wordt op bl. 41 het onderscheid tusschen planten en dieren dáárin gezocht, dat de laatsten zich willekeurig van de eene plaats naar de andere begeven kunnen, terwijl de plant geboeid is aan de plaats waar zij toevallig is ontstaan. Zulks is minder juist, daar de polypen, welke toch ongetwijfeld tot de dieren behooren, dat vermogen van vrijwillige beweging evenmin als de planten bezitten.
Even zoo is het onwaar, ‘dat het eerste werktuig (orgaan), hetwelk zich in den kiemenden zaadkorrel vormt, is de cel, een klein vliezig zakje’, enz. De Schrijver bedoelt hier waarschijnlijk de vorming der eerste cel in den embryozak, want het is bekend, dat de zaadkorrel, in den regel, behalve het albumen, een jong knopje (soms, gelijk bij de O.I. kers, reeds met meerdere blaadjes voorzien) en een jong worteltje, benevens een of meer zaadlobben bevat.
Verder worden op bl. 43 de melksapvaten op gelijke lijn gesteld met de overige vaten der plant, in strijd met de jongste leer der planten-physiologie, welke daaraan slechts eene ondergeschikte rol toekent als secretie-organen.
Dat, gelijk wij op bl. 44 lezen, de opperhuid der planten, uit ledige cellen bestaat, zal wel even zoo onjuist wezen.
Op bl. 53 en volgende, over de deelen der bloem sprekende, noemt de Schrijver ze allen eigenaardige gevormde bladeren. Doch hoe men ook over de metamorphosen der plant denken moge, iedereen zal het wel daarin ééns zijn, dat het minder geschikt is om den onkundige een juist denkbeeld van den vorm van stamina en pistillum te geven, door ze als bladeren te beschrijven. Wij zagen daarom in een populair Handboek liever de gewone wijze van beschrijving behouden.
Eindelijk maken wij den Schrijver opmerkzaam op eene zinstorende drukfout; waar bl. 58, regel 3 van onderen: vrucht staat, in plaats van bloem.
Wat het overige gedeelte van het Handboek betreft, zoo gelooft Ref. dat ook dit over het algemeen goed behandeld is, en een tal van opmerkingen en mededeelingen bevat, die voor den landbouwer van groot nut kunnen zijn. Doch aan den anderen kant mag hij zijne meening niet verbergen, dat in de leer der bemesting de onverbrandbare stoffen wat ál te

{==382==} {>>pagina-aanduiding<<}
veel op den voorgrond geplaatst zijn, met terzijdestelling van de organische en van den toestand waarin deze zich bevinden moeten. Wel komen er hier en daar zinsneden voor, waarin de Schrijver ook de waarde van deze als mest erkent, en het uitdrukkelijk zegt dat zonder zekere hoeveelheid organische stoffen de grond niet vruchtbaar kan zijn; maar in de geheele behandeling der meststoffen komen toch telkens de aschbestanddeelen weder bovenaan. Zulks is dáárom ook eenzijdig, omdat er volstrekt niet gewaagd wordt van de omzetting welke de rottende plantaardige en dierlijke overblijfselen in den grond te voorschijn roepen. Zelfs is de ammoniakvorming in den bodem uit de waterstof van de humusachtige ligchamen en de stikstof des dampkrings niet eens vermeld geworden. In de meeste Handboeken over de leer der bemesting worden de verschillende stoffen welke de planten tot hare ontwikkeling behoeven, te veel afzonderlijk, en niet genoegzaam in haar onderling verband, en hare werking op elkander beschouwd. Van dit euvel is ook enklaar's Hand- en Leesboek niet geheel vrij te pleiten.
Op bl. 78 spreekt de Schrijver de stelling uit: dat wij de dierlijke of plantaardig-dierlijke meststoffen kunnen ontberen, en, bij eene goede behandeling der zaak, de vruchtbaarheid van den grond alleen door plantaardige en minerale stoffen kunnen onderhouden. Deze stelling, in naauw verband met des Schrijvers denkbeelden omtrent groene bemesting, is echter, naar ons inzien, niet bewezen. Wel is waar, is het bekend, dat de boschgrond allengs verbetert wanneer het loof niet wordt weggehaald, maar, waar men het oog heeft op het voordeel van den landbouwer, gaat deze verbetering te langzaam. Het meest winstgevende is, zoo als de S. zelf op bl. 84 te regt zegt, eene snelle omzetting van kapitaal; hiertoe strekt ook de intensive landbouw. Voor dezen nu zijn snelwerkende meststoffen onontbeerlijk, en daartoe behooren bij uitnemendheid de dierlijke stoffen.
Dat overigens in de vaste excrementen der dieren, behalve een wenigje gal en darmslijm, geene dierlijke stof voorkomt (bl. 80), kan Ref. niet aannemen, tenzij de Schrijver door dierlijke stof iets bijzonders versta, hetgeen uit de beschrijving echter niet duidelijk is. Even zoo blijkt het Ref. niet, waarom het residu eener roggeplant meer dan alle andere

{==383==} {>>pagina-aanduiding<<}
stoffen geschikt is, om op nieuw eene roggeplant te vormen, zoo als bl. 84 beweerd wordt.
Doch niettegenstaande deze onnaauwkeurigheden, mogen wij de goede zijde van het werk niet miskennen. Gerustelijk durven wij het den belangstellenden landbouwer en onderwijzer aanbevelen, hoewel het raadzamer is, het te beschouwen als Handboek dan wel als Leesboek, waarvoor het nu en dan wel eens wat uitvoerig en hoog zal zijn. Doch hij, die niet twee maal hetzelfde wil bezitten, late zich niet misleiden, door het Handboek en het Landhuishoudelijk Leesboek beide te koopen.
r.

De Boeren-Goudmijn. Tijdschrift voor den Nederlandschen Landbouw in zijn geheelen omvang. Inzonderheid ter dienste van het platteland. Hoofd-Redacteur Dr. L. Mulder, Hoogleeraar te Deventer. Aflev. 1-9. Te Deventer, bij J. de Lange. 1855. In 8vo. 288 en 124 bl. f 3-60 per Jaarg.

Het aantal der Nederlandsche Landbouw-tijdschriften is in het vorige jaar met één vermeerderd geworden, dat een schoonen titel draagt, waarschijnlijk ontleend aan het uitmuntende werk van vroeger dagen, serrurier's wèlbekende Boeren-Goudmijn. Het stelt zich ten doel: over den Nederlandschen landbouw in zijn geheelen omvang te spreken, en is voornamelijk gerigt tot hen, die buiten de stad (zoo als het heet, op het platteland) wonen. Daartoe spreekt het in den regel eene eenvoudige taal, en neemt slechts stukjes op die kort en zoo veel mogelijk voor een elk begrijpelijk zijn. Het geeft uittreksels uit buitenlandsche Tijdschriften, of overgenomen mededeelingen, voor zoo verre die voor den Nederlandschen landbouwer van belang kunnen geacht worden. Het tracht zijne lezers op de hoogte te houden van hetgeen in ons Land over landbouw geschreven wordt, en geeft daartoe den inhoud der inlandsche Tijdschriften op, waarin over landbouw wordt gesproken, en beoordeelt met een enkel woord in Nederland uitgekomen boeken over dit onderwerp. Het neemt verslagen op van vergaderingen, programma's van tentoonstellingen, berigten van allerlei aard, van vaderlandsche Maatschappijen, Genootschappen en Vereenigingen van Land-
{==384==} {>>pagina-aanduiding<<}
bouw; het geeft bovendien maandelijks eene prijs-courant van goede en slechte meststoffen, in ons land verkrijgbaar. - Behalve dit alles zal het eene brievenbus en een vragenbord openen, waardoor gelegenheid is tot correspondentie tusschen de Redactie en hare medewerkers en lezers, en tusschen deze laatsten onderling.
Op het vragenbord zullen de vragen, door de Redactie ontvangen of gedaan, worden opgeschreven, terwijl de brievenbus bestemd is voor de antwoorden hierop ontvangen, en voor de inlichtingen en teregtwijzingen ten opzigte van vroeger in het Tijdschrift verschenen stukken. Eindelijk zal een bijblad advertentiën bevatten van nieuw uitgekomen boeken en werkjes, en van vele andere zaken die voor den landbouwer van belang zijn.
Zoodanig is, blijkens de eigen woorden der Redactie (zie: ‘Een Woord vooraf’ in No. I), het plan van het jeugdige Tijdschrift: De Boeren-Goudmijn; met dit doel is het verschenen, en wordt het bewerkt door den vlijtigen Dr. l. mulder, en ondersteund door een groot (misschien overgroot) aantal medewerkers uit alle oorden des vaderlands.
Het is de vraag, in hoe verre het nu aan het plan en de verwachting voldaan heeft.
Wanneer wij tot beantwoording dezer vraag de voor ons liggende eerste negen Afleveringen doorbladeren, dan moeten wij zeggen dat wij voor dit nieuwe Tijdschrift vrij gunstig gestemd worden. Wij vinden daarin ál de aangekondigde rubrieken behandeld, en ontmoeten vooral onder de oorspronkelijke stukken mededeelingen van verschillenden aard door onderscheiden Schrijvers opgesteld. Als zoodanig komen in de eerste plaats in aanmerking die stukjes welke de beschrijving van in Nederland genomen proeven bevatten, zoo als de: Aanleg en Behandeling van een Hoptuin onder Twello, door c. ribbius; De Hoenderfokkerij van den Heer berail te St. Michiels-Gestel, beschreven door den Hoofd-Redacteur, Dr. l. mulder; Bemesting met Chili-Salpeter, enz. Verder de mededeelingen welke eene opwekking tot proefnemingen behelzen, waaronder wij, om van geene andere te spreken, alleen de zoo belangrijke bijdrage van g.j. hengeveld, Over het Snijden der Koeijen, eene nieuwe Goudmijn voor Landbouwers, zullen noemen. In een Land als het onze, waar de melk en de hiervan verkregen

{==385==} {>>pagina-aanduiding<<}
handelsproducten, zulk een belangrijk gedeelte van den landbouw uitmaken, is het zeer te wenschen dat de elders zoo wèlgelukte proeven, om de koeijen, door ontneming der geslachtsdeelen, het geheele jaar door te doen melk geven, mogen herhaald worden, ten einde men ook hier de daarvan welligt te verkrijgen voordeelen deelachtig worde.
Ook onder de overige oorspronkelijke stukken komen er voor wier inhoud uit een praktisch oogpunt belangrijk is, doch wij kunnen hier alle niet opnoemen, maar moeten den belangstellenden lezer naar het Tijdschrift zelf verwijzen. Evenzeer worden er gewigtige zaken bekend gemaakt in de meeste der overgenomen mededeelingen, hoewel er enkele zijn, zoo als: Biezen voor lampenpitten (bl. 29), Wedrennen in Engeland (bl. 54); Guanine (bl. 86), Driekleurige katten, door f.c. hekmeijer (bl. 186), welke niet veel te beteekenen hebben.
Wat de brievenbus aangaat, deze bevat niet zoo veel belangrijks als men had mogen verwachten, maar is grootendeels ontaard in eene correspondentie van de Redactie aan degenen welke stukjes ingezonden of werken ter beoordeeling geschonken hebben; eene correspondentie die voor de overige lezers van het Tijdschrift niet van veel gewigt is.
Wij eindigen onze aankondiging met den wensch: dat het Tijdschrift: De Boeren-Goudmijn, steeds aan belangrijkheid moge winnen, en een ruimen kring van lezers vinden, zoodat het veel nut aan den vaderlandschen landbouw brenge.

Archief. Vroegere en latere Mededeelingen, voornamelijk in betrekking tot Zeeland, uitgegeven door het Zeeuwsch Genootschap der Wetenschappen. I. Te Middelburg, bij de Gebroeders Abrahams. 1856. In gr. 8vo. V en 78 bl. Met eene plaat en Kaart. f 1-50.

De aanleiding tot de uitgave van de hier medegedeelde stukken is te zoeken: in het gewoonlijk onbeantwoord blijven van de sedert eenige jaren door het Genootschap der Wetenschappen in Zeeland opgegeven prijsvragen; waarvan ook andere geleerde Genootschappen in ons Vaderland de ondervinding hebben. Welke is de oorzaak van dit bedroevend verschijnsel? Gebrek aan personeel dat de noodige bekwaamheden bezit tot

{==386==} {>>pagina-aanduiding<<}
het bewerken der uitgeschreven prijsstoffen, kan het, gelooven wij, niet zijn in een tijd en in een land waarin onderscheidene vakken der wetenschap, en inzonderheid die der Geschied- en Oudheidkunde, met vernieuwden ijver beoefend worden. Gemis aan gelegenheid om tot de ontsloten bronnen den toegang te verkrijgen, kan wel, bij de groote uitbreiding die de wetenschappen verkregen hebben, hen weêrhouden die in eene kleine stad of op een afgelegen dorp tot het weinige dat zij zich hebben kunnen aanschaffen, beperkt zijn, en met hunne dikwijls niet te ruime middelen moeten te rade gaan: in de hoofdsteden der Provinciën, vooral in de Akademiesteden, en in de hoofd- en hofstad, waar rijke boekverzamelingen, met de hulp van geleerde vrienden, den onderzoekers ter dienste staan, kan die verontschuldiging niet gelden. Ook aan traagheid en lusteloosheid, die het gemakkelijker vindt zich te verkwikken aan de vruchten door den arbeid van anderen gekweekt, dan zelve de hand aan het werk te slaan, mag niet gedacht worden bij mannen die overigens blijken geven hoe zeer de zaak der wetenschap hun ter harte gaat. Zal men dan de oorzaak hebben te zoeken in den schroom der Genootschappen om Verhandelingen op te nemen die niet in alle deelen aan de eischen des tijds voldoen? Het beginsel is op zich-zelf loffelijk, doch mag niet overdreven worden tot afschrik van dezen en dien, die vreezen oleum et operam perdere, en tot schade der wetenschap, welke zich daardoor zou kunnen beroofd zien van antwoorden, die, ofschoon zij in sommige opzigten te wenschen laten, nasporingen en ontdekkingen behelzen wel waardig om het licht te aanschouwen. Doch welke ook de oorzaak zij: te wenschen is het, dat de klagt over het onbeantwoord blijven van zoo menige zelfs bij herhaling uitgeschreven prijsvraag niet langer vernomen, en daardoor het doel van de oprigting onzer geleerde Genootschappen voor een voornaam deel verijdeld worde. Het Zeeuwsche heeft
intusschen gedaan wat het konde. Bij gemis van bekroonde Verhandelingen, die de grondstof der vroeger uitgegeven werken uitmaakten, is het te rade geworden, om onder den titel van Archief eene verzameling te openen van vroeger en later door zijne Directeuren en leden medegedeelde stukken, die, zonder op hooge wetenschappelijke waarde aanspraak te maken, echter tegen de vergetelheid

{==387==} {>>pagina-aanduiding<<}
schenen te mogen bewaard blijven. En is aan de leden de voorwaarde gesteld tot het om de zes jaren inleveren eener Verhandeling over eene vrije stof; het is dan te hopen dat de herinnering dier voorwaarde in de programma's van meer gevolg zal zijn, dan sinds vele jaren het geval geweest is.
De hier geleverde stukken hebben alle betrekking op Zeeland, met uitzondering van twee die van eene algemeener strekking zijn. Het eerste, van wijlen Mr. jakob verheije van citters, handelt: over het wapen der stad Middelburg: een burg, waarvan de stad haren naam ontleent, en die ter beveiliging van de oorspronkelijke havenplaats gebouwd was; over de Keizerlijke kroon, even als de dubbele arend, door Keizer maximiliaan I verleend als een vereerend kenteeken, dat aan Burgemeesters en Schepenen door maximiliaan bij delegatie in 1488 de hooge Jurisdictie Bewesten Schelde was opgedragen. Hierbij door de Graven en de Staten van Zeeland gemaintineerd, heeft de stad zich met alle regt op den duur van dit onderscheidend teeken mogen bedienen, ofschoon het niet aan haar als stad gegeven werd, waarom ook op geen der stadszegels eene kroon voorkomt. Wagenaar heeft dus in dien zin gelijk, dat de eer om de Roomsch-Keizerlijke kroon boven 't wapen te voeren, alleen hier te lande aan Amsterdam is toegestaan. Bij de beschouwingen van de stadszegels zijn vier afbeeldingen gevoegd: twee uit de dertiende of veertiende en twee uit de zestiende eeuw.
Hieraan sluit zich: de Bijdrage betrekkelijk het ontstaan en de trapswijze uitbreiding der stad Middelburg in vroegere eeuwen, door Jhr. paspoort van grijpskerke, met eene kaart van den burg, de eerste omwalling rondom den burg vóór 1303, en de verdere uitleggingen, waarvan de zesde of laatste in 1598 voleindigd is. De oorsprong van Middelburg schuilt, gelijk die van vele andere steden, in het duister: dat, bij de beginselen waaruit zij ontstonden, niet te verwonderen, maar zeer natuurlijk is. Aan den burg, vóór of in de negende eeuw aan den oever der Arne, nagenoeg in het midden van Walcheren, opgerigt, is, volgens den Schrijver, de stad haar ontstaan verschuldigd. Daarentegen lezen wij in de genoemde Verhandeling van van citters: ‘Middelburg was in het begin van zijn bestaan enkel een port of haven waar de kooplieden kwamen handelen. Tot beveiliging van die handelplaats en

{==388==} {>>pagina-aanduiding<<}
tot het invorderen der tollen bouwde de Landsheer een Burg, naar de manier van dien tijd’. Het laatste komt ons waarschijnlijker voor, daar het bouwen van eene sterkte eerst te pas kwam waar er iets te beschermen viel, tenzij men wilde veronderstellen dat de burg gesticht werd tot beveiliging van het omliggende land tegen de invallen der Noormannen, wanneer hij echter beter aan het strand dan in het midden des eilands ware geplaatst geweest. Ook in andere opzigten, en, zoo wij meenen, op betere gronden, wijkt de Heer paspoort van het gevoelen van andere Oudheidkundigen af, met name over den vroegeren loop der Arne door de stad; over de grootere uitgebreidheid van de eerste uitlegging der stad door hem voorgestaan; en over de vierde uitlegging in de jaren 1549 en 1550: van de laatste groote uitlegging in 1595 wel te onderscheiden. Wij gelooven dat door deze Bijdrage menige bijzonderheid omtrent de vroegere gesteldheid der stad opgehelderd wordt: dat ook te verwachten was van de zorgvuldige nasporingen van een man, die door zijne veeljarige betrekkingen tot het Stadsbestuur en als Hoofd van dat Bestuur daartoe boven anderen bevoegd was.
Van Mr. s. de wind ontvangen wij: iets over de oude baksteenen met verheven beeldwerk, voorhanden in het Kabinet van het Zeeuwsch Genootschap. Deze steenen, vroeger als kostbare overblijfsels uit de grijze Oudheid aangemerkt, zijn later gebleken uit de vijftiende en zestiende eeuw afkomstig te zijn. Van die welke in het bezit van het Genootschap zijn, waaronder zes de historie van susanna voorstellende, wordt hier eene korte beschrijving gegeven.
Met genoegen lazen wij de mededeeling van dezelfde hand over een man, die, door zucht om vreemde volken te leeren kennen gedreven, gedurende den tijd van zes-en-twintig jaren verschillende landen, en daaronder de toen vooral zoo weinig bekende van Perzië, Mongolië, Thibet, Groot Tartarijë, en China, doorkruist heeft, om hetwelk veilig te doen, hij de kleeding dier volken moest aannemen, en die in de Chinesche taal het zoo ver gebragt had, dat men hem voor een Chinees hield. Aanleiding tot het hier medegedeelde werd den Heer de wind gegeven door eene vraag in den ‘Navorscher’ betrekkelijk de door d'israëli vermelde bijzonderheid van eenen door de Chinezen om zijne kennis van hunne taal tot Mandarijn ver

{==389==} {>>pagina-aanduiding<<}
heven Zeeuw. Daar het naauwelijks te veronderstellen is, dat twee personen uit dezelfde Provincie, die zich beide door dezelfde taalkundige bekwaamheid onderscheidden, weinige jaren na elkander zulke uitgestrekte reizen ondernomen hebben, heeft het gevoelen van den Heer de wind, dat hierbij aan niemand dan aan den door hem aangewezen samuël van de putte te denken valt, veel waarschijnlijks. Evenwel bestaat er tusschen zijne opgaven en de door d'israëli vermelde bijzonderheden niet weinig verschil. Behalve het onderscheid van naam: hudde en van de putte, stelt d'israëli den aanvang der reis omstreeks het jaar 1700, terwijl van de putte in 1690 geboren, en in 1718 uit Nederland vertrokken is. Ook was niet hij, maar zijn neef herman van de putte Burgemeester van Middelburg, en heeft hij, behalve China, vele andere landen bezocht, waarvan intusschen bij den Engelschen Schrijver niets voorkomt. Insgelijks blijkt het niet dat onze reiziger, zoo als deze beweert, tot Mandarijn verheven is, in welke waardigheid hij al de Provinciën zal doorgereisd hebben; terwijl ook de Heer de wind bewijst: dat van de putte niet naar Europa teruggekeerd, maar te Batavia gestorven is, en dat de verzameling van zijne opteekeningen, een werk van dertig jaren, niet in de diepte verzonken is, maar dat zijne schriften met voor anderen onleesbare characters opgesteld, na zijnen dood, volgens testamentaire dispositie, zijn vernietigd. Van des overledenen nog in leven zijnde nabestaanden is het te hopen, dat zij uit familie-papieren iedere onzekerheid in dezen zullen doen ophouden, en door nadere inlichtingen de gedachtenis van een man helpen vereeren, die deze hulde, in aanmerking genomen de ontberingen en gevaren,
die hij tot bevrediging van zijne dorst naar kennis zulk eene reeks van jaren heeft willen verduren, ten volle verdient.
Nog hebben wij van denzelfden Schrijver: beschouwingen van een handschrift uit de tweede helft der twaalfde eeuw, dat, afkomstig uit de Bibliotheek van het Ministerie der Hervormde Gemeente van Middelburg, thans op het Raadhuis der stad berust. Het bevat: eene vita karoli magni Imperatoris jussu friderici augusti conscripta, voor de Geschiedenis van geringe waarde, als behelzende eene breede en overdreven lofspraak op den grooten Keizer, en overigens uit eginhard gecompilcerd; de zoogenaamde Kronijk van tulpinus, die den

{==390==} {>>pagina-aanduiding<<}
grondslag heeft uitgemaakt van de Ridder-Romans uit den tijd van karel den Groote, doch als onecht en als een zamenweefsel van fabelen is te beschouwen. Van betere gehalte is het mede in den Codex voorhanden leven van dien Keizer door den beroemden eginhard, van welke Biographie de varianten met andere handschriften worden vermeld. Verder komt er in voor: een vervolg op beda's Historia Ecclesiastica gentis Anglorum, van een onbekenden Schrijver, die in den aanvang der twaalfde eeuw geleefd heeft, loopende van 731, waar beda de Geschiedenis gelaten had, tot het jaar 1105. Eindelijk: waltherus de vita karoli boni, etc., behelzende een goed en omstandig verhaal van den moord in 1127 aan den Graaf van Vlaanderen, karel den Goede, in de kerk van St. donaes te Brugge, gepleegd, en van de daarop gevolgde straf der zaamgezworenen. De beschrijving van de woestheid en wreedheid der Vlaamsche kustbewoners, door waltherus met den naam van barbaren bestempeld, en van de moeite die de Graaf aanwendde om ze te bedwingen, leveren, onder meer, een bewijs hoe het in de Middeleeuwen gesteld was.
Ten slotte wordt ons aangeboden het door den Heer van visvliet medegedeelde omtrent een oud zegel of stempel, onlangs te Sluis onder den grond gevonden, dat, volgens het randschrift, afkomstig zal zijn uit de dertiende eeuw, en door eene associatie van Sluische kooplieden, aan wier hoofd zekere guillaume die note stond, zal gebezigd zijn tot het zegelen hunner brieven van vrijgeleide, volgens privilegie van den Graaf van Vlaanderen.
Moge het Genootschap in belangrijke Bijdragen van zijne leden de stof vinden tot het vervolgen van zijn Archief.




De Slavernij, eene misdaad en eene zonde voor God. Voordeelen der afschaffing. Rede van den Heer L.A. Chamerovzow, gehouden te Amsterdam, 19 Julij 1855. Ten voordeele der émancipatie. Te Amsterdam, bij C.L. Brinkman. 1855. In gr. 8vo. IV en 33 bl. f :-40.

Er zijn krachtige stemmen opgegaan om aan te dringen, dat den slaaf de vrijheid worde teruggegeven waarvan hij beroofd is. Het werk door wilberforce aangevangen, schijnt met rassche schreden zijne voltooijing te naderen.

{==391==} {>>pagina-aanduiding<<}

Ook in óns Vaderland zijn onderscheidene vereenigingen ontstaan om de vrijwording der slaven te bevorderen. Zoo is er te Amsterdam eene vereeniging van jongelingen, en eene van jonge dochteren opgerigt, die er met jeugdig vuur hunne krachten aan toewijden.
De redevoering welke wij aankondigen, is door den Schrijver, die Secretaris is van ‘The British and Foreign Anti-Slavery Society’, en een der voornaamste woordvoerders onder de voorstanders van de afschaffing der slavernij in Engeland, uitgesproken in het gemelde Jongelingen-Genootschap, en door hetzelve, overeenkomstig zijn verzoek, in het licht gegeven.
Haar hoofdinhoud strekt om te betoogen, dat, en welke groote zonde het is slaven te houden, en hoe de instandhouding der slavernij onbestaanbaar is voor elk volk dat zich beroemt door Christelijke grondbeginselen te worden geleid. Daarbij deelt hij voorts mede wat men in Engeland en in de Koloniën van dat land heeft gedaan om het stelsel te vernietigen, en hoe men er ten laatste in geslaagd is.
Wij wenschen deze belangrijke rede eene algemeene verspreiding, en het vraagstuk waaraan zij is gewijd, eene spoedige, en gelukkige oplossing toe.





Nalezing. Onuitgegevene en verspreide Gedichten van H. Tollens, C.Z. Te Leeuwarden, bij G.T.N. Suringar. 1855. In gr. 8vo. 162 bl., in cart. f 3-60, geb. f 4-80.

De wensch door een onzer Dichters (withuys), in een lied aan den Heer tollens, na het lezen van diens bundel, getiteld: ‘Laatste Gedichten’, uitgesproken:

- Nog tienmaal schrijve uw hand, 
Steeds bedrogen, ‘Laatste Dichten’ 
Op een later bundelband! - 

blijft niet gehéél onvervuld. De bundel dien wij aankondigen, is reeds de tweede welke sedert dien tijd is verschenen, en ook deze zal, zoo wij hopen, nog niet de allerlaatste zijn van den beminden Volksdichter. Zeker zal hij dat niet zijn, wanneer hem de jaren van vondel ten deel mogen vallen; gelijk dat in hetzelfde lied is, en door ieder wordt gewenscht.

{==392==} {>>pagina-aanduiding<<}
Een hoog geklommen leeftijd moge nu of dan eens merkbaar wezen in het oordeelen over de wereld, en de dingen waar men in jeugdiger jaren prijs op stelt; maar heeft geen invloed op de schoonheid van zijne verzen; want het hart en de geest des grooten Zangers zijn nog immer jong, en de liefde voor de dichtkunst, en de zucht om haar te beoefenen zullen hem wel nimmer verlaten.
Al wie met de werken van den uitmuntenden Dichter is ingenomen, zal er hem dankbaar voor zijn, dat hij den Heer suringar heeft vergund om ook deze zoogenaamde ‘Nalezing’ uit te geven; niet dewijl daardoor - zoo als in het anders fraai gestelde Voorberigt des Uitgevers gezegd wordt - zijne gezamenlijke dichtbundels op een rond twaalftal zijn gebragt; want wie zou waarde aan dat ronde getal hechten, of hij moest wenschen dat het niet overschreden wierd: maar omdat de verspreide gedichten (immers een groot gedeelte) nu bij elkander, en voor ieder te bekomen zijn; hetgeen vroeger 't geval niet was. Het vertrouwen, door den Heer suringar in zijn Voorberigt geuit: dat deze ‘Nalezing niet versmaad of gering geschat, maar met graagte en welgevallen ontvangen en genoten zal worden’, is voorzeker ook niet teleurgesteld.
De Dichter-zelf heeft het werk niet met eene Voorrede verrijkt; maar bij zijne bewerking (‘berijming’ zegt hij ál te zedig) van de klooster-legende ‘Philemon’, die hier weder onverminkt voorkomt, een woord gevoegd tot opheldering van de geschiedenis van dat gedicht. Naauwgezette gemoederen hebben er, toen 't bekend werd, profaniteit in gevonden, en dat heeft den Dichter toen bewogen, om de fabel te verplaatsen in de oude Grieksche Godenwereld; waar zij echter volstrekt niet paste. Ofschoon wij, gelijk velen, met kloosterlegenden niet sterk zijn ingenomen, heeft toch die verminking ons altijd leed gedaan, en 't verheugt ons, dat er door regthebbenden tegen is geprotesteerd. Daar heeft men nu 't genoegen aan te danken, deze vernuftig gevonden, allergeestigst en keurig in verzen gebragte legende hier op nieuw te ontvangen zoo als zij den Dichter het eerst uit hart en pen is gevloeid. Zij staat met regt aan het hoofd van den inhoud.
De overige stukken (ten getale van drie-en-veertig) zijn bijeengevoegd: a. uit de ‘Dichterlijke Handschriften’, in der tijd

{==393==} {>>pagina-aanduiding<<}
door uilenbroek uitgegeven. De gedichten daaraan ontleend, behooren, zoo wij meenen, tot het tijdperk van 's Dichters jongelingschap. b. Uit een bundel, getiteld: ‘Onuitgegeven Gedichten’, bij den Heer suringar, zonder jaartal en paginatie, waarschijnlijk alleen voor vrienden gedrukt; doch van welken Ref. zoo gelukkig is een exemplaar te bezitten. Wijders ‘vindt men hier ook’ - zegt de Uitgever - ‘die stukjes terug, die in de laatstverloopen winters, ten voordeele van de armen, afzonderlijk zijn uitgegeven; die in de honderden, ik mag zeggen duizenden guldens, welke zij tot dat weldadig doel hebben opgeleverd, de getuigenis vernieuwen, dat de Dichter, door zijne zangen, gedurende eene reeks van jaren, niet alleen de harten zijner landgenooten voor al wat heilig en goed is, ontgloeid heeft; maar dat zijne poëzij met de harten ook de beurzen der gegoeden en welgezinden heeft geopend; dat zij door de giften, die zij wist uit te lokken, meermalen de haardstede des behoeftigen heeft doen vonkelen, en diens verkleumde leden, gedekt of zijnen honger gestild heeft.’ - Behalven die stukjes, is ook des Dichters uitboezeming bij de begrafenis van wijlen Koning willem II hier opgenomen.
Wij hebben geen ander oordeel uit te spreken, dan dat deze verzameling in alle deelen den Dichter waardig is, en dat den Heer suringar, aan wien de Heer tollens de zorg voor het schikken der stukken, den druk en de correctie heeft overgelaten, lof en eere toekomt voor de wijze waarop hij zich van zijne taak heeft gekweten.
Onze lezers zouden niet voldaan zijn als wij hun niet eenig staaltje leverden van 't geen hier uit de ‘Dichterlijke Handschriften’ of de ‘Onuitgegeven Gedichten’ gevonden wordt. De keus is moeijelijk uit stukken zoo verscheiden in toon en trant, geest en strekking. Het liefst kozen wij de niet vertaalde komiesch-satirische beurtspraak: ‘De Rook- en Snuiftabak’, of den claudius nagezongen verheven beurtzang: ‘Het groote Hallelujah’. Die stukken echter zijn te breed voor ons enge bestek. Wij moeten ons vergenoegen met een kleiner stukje, en kiezen daartoe de vertaling der naïve waardeering van den boerenstand, een niet rijken ‘Vergenoegden Boer’, door claudius in den mond gelegd. Wij weten niet of er nog boeren in ons land zijn in wier mond het past; want de

{==394==} {>>pagina-aanduiding<<}
bezitters van vee en landerijen zijn in de laatste jaren reeds rijk geworden, en de overigen hopen, denkelijk, dat óók te worden; maar als gedicht zal 't ieder gelijk ons behagen:

Hij, die een hut en handen heeft, 
Hij kwell' zich niet om morgen; 
Indien 't geluk ons rijkdom geeft, 
De rijkdom geeft ons zorgen. 
 
En had ik zakken goud als graan, 
En stal en schuur als kerken, 
Met al mijn schatten na te gaan, 
Hield ik geen tijd tot werken. 
 
En wierd ik ook door bier en wijn 
Een driemaalhonderdponder, 
Wat vetter zou ik zeker zijn, 
Maar zeker niet gezonder. 
 
En ging mijn wijf in 't goudgeel zij', 
En 't hoofd bepluimd met veren, 
Misschien verbrandde de avondbrij 
Bij 't uitdoen harer kleêren. 
 
En wist mijn zoon, met sporen aan, 
In 't zaâl te paard te zitten, 
Ligt kon hij niet op klompen gaan 
Bij 't ploegen en het spitten. 
 
Hij, die een hut en handen heeft, 
Bekreun' zich niet om morgen; 
Indien 't geluk ons rijkdom geeft, 
De rijkdom geeft ons zorgen. 

Wij zouden toonen het publiek niet te kennen als wij dezen bundel nog aanprezen: de naam van den Dichter is aanbeveling genoeg. Maar er zijn, zoo wij meenen, nog meer verspreide en onuitgegeven gedichten van den Heer tollens, en wij kunnen den wensch niet onderdrukken, dat hij ook die doe bijeenvoegen en uitgeven. Hunne kunstwaarde moge, naar zijn gestreng oordeel, minder zijn; het publiek zal gewis toonen er anders over te denken. Dien wensch aan den beminden Zanger te kennen gevende, wenschen wij tevens dat het Vaderland zich nog lang hebbe te verheugen in zijn bezit, en dat bestendige gezondheid den avond zijns levens moge veraangenamen.





{==395==} {>>pagina-aanduiding<<}

Herman. Dichtstuk door E.W. van Dam van Isselt. Naar aanleiding van drie Platen van Mr. A.W.M.C. Verhuell. (Met vier staalgravuren.) Te Amsterdam, bij J.H. Gebhard en Comp. In gr. 8vo. 34 bl. f 2-40.

Gelijk de Heer tollens de klooster-legende van Philemon heeft ‘berijmd’ (!), zóó berijmde de Heer van dam van isselt de aandoenlijke geschiedenis van een mank en misvormd jongeling, naar drie fragmenten uit diens leven, door den geestigen verhuell in een zijner plaatwerken zoo meesterlijk voorgesteld. Men weet hoe welsprekend de teekenpen is van den genialen teekenaar, en hoe hij de kunst verstaat om te behagen en te treffen. De bezitters zijner werken zullen, even als wij, een innig mededoogen gevoeld hebben, bij 't beschouwen dier drie platen in ‘Zijn er zoo?’, welke nu ook dit gedicht versieren, en 't zal hun genoegen doen, dat de indruk dier beschouwing bij een rijk begaafd Redenaar en Dichter levendig genoeg is geweest, om hem zijne gedachten en gevoelens, over een zoo edel, maar deerniswaardig voorwerp in verzen te doen uitstorten. Dat genoegen zal grooter worden wanneer zij zich bekend maken met de schoone vrucht dier uitboezeming, welke de kunstkeurige Uitgevers hun hier als op eene vergulde, rijk versierde schaal te genieten aanbieden. Het gedicht bestaat uit zeven gedeelten, van welke het eerste eene toewijding is aan de Nederlandsche ‘Schoonen’ en ‘Jongelingen’. De tweede schetst herman in zijne jeugd, terwijl hij, eenzaam tegen een muur leunende, van verre de spelen ziet zijner medescholieren. In de derde wordt hij voorgesteld als jongeling, zich verliezende in droomen van levensgeluk aan de zijde van maria, met hem opgevoed, en die hij bemint. De vierde beschrijft zijne zielesmart bij de ontdekking op het bal in de open lucht, dat maria een ander bemint, en voor hem, den misvormde, niet méér kan zijn dan eene deelnemende zuster; - hij besluit te zwijgen; maar de vijfde afdeeling vertoont hem kwijnende, en plaatst den lezer ten slotte aan
zijne sterfsponde, bij 't afscheid van haar die hij in stilte heeft bemind. In de zesde afdeeling maakt de Dichter ons deelgenooten van zijne gewaarwordingen bij 't aanschouwen van de kist die 't overschot van herman bevat, zoo als die is afgebeeld, door de

{==396==} {>>pagina-aanduiding<<}
maan beschenen, terwijl de kruk, die hij noodig had om te kunnen gaan, als verder onnoodig, in een hoek staat geplaatst. De zevende afdeeling, eene soort van rei, bevat algemeene beschouwingen over mededoogen en menschenliefde.
Wij hebben dit zangerig en boeijend dichtstuk, dat minder een doorwrocht werk dan wel eene gelukkige improvisatie is, met uitstekend veel genoegen gelezen. Niemand zal 't te hoog, en niemand ook zal 't te laag gestemd achten. De denkbeelden zijn onder elks bereik, de geest is edel, en de schildering van herman en diens gewaarwordingen, in zijne verschillende toestanden, is levendig en uit het hart gevloeid. Tot eene proeve laten wij 't gedeelte volgen, waar herman als jongeling wordt voorgesteld, gloeijende voor poëzij, zijn gevoel uitende door 't voordragen van krijgs- en minnezangen; maar door eene smartelijke herinnering zijner wangestalte ontmoedigd en tot zwijgen gebragt:

De jongling heeft met vreugd zijn nieuwe baan betreden, 
Hij heeft met vaste hand de draden zaamgevat 
Van 't grijs voorheen en 't bloeijend heden. 
Zijn vlugge geest heeft telkens rijker schat 
Zich zaamgegaard van nieuwe kundigheden. 
Van grootsche poëzij is hem de borst doorgloeid. 
Als 't vaderlandsche lied hem van de lippen vloeit, 
Dan trilt zijn stem, dan fonkelen zijne oogen, 
En als des Dichters vloek den landverrader treft, 
Die ten heraut zich maakt van bijgeloof en logen, 
Der vaadren eer bezwalkt, den Spaanschen beul verheft, 
En willem's moordenaar verdedigt; 
Dan krijgt die vloek driedubble kracht: 
Dan hoort men 't, hoe zijn ziel den onverlaat veracht, 
Die waarheid, regt en eer zoo schaamteloos beleedigt. 
 
Als bellamy's bevallig lied, 
Dat naar de beek gelijkt, die door 't gebloemte vliet, 
Op zoeten toon door hem wordt voorgedragen: 
Dan nat een traan der maagden oog: 
Ze aanschouwen de Englenrei, die chloé voert omhoog. 
Zij leeren mede om damon's sterven klagen; 
En 't harte krimpt van angst en wee, 
Als 't kind des Zeeuwschen mans gedragen wordt in zee. - 
Helaas, dat schittrend vuur zal dra zijn glansen dooven: 
De heilge vonk wordt in zijn borst gesmoord. 
Hem zal een wreede hand die gave Gods ontrooven, 
Die wonderkracht schenkt aan 't gesproken woord. 

{==397==} {>>pagina-aanduiding<<}

Vaak heeft zijn oor den smaad der dwazen opgevangen, 
Als hij bij krijgs- of liefdezangen, 
Door 't schoon der poëzij verrukt, 
Bij heldenglorie opgetogen, 
Bij vrouwenliefde diep bewogen, 
't Gevoel der ziel had uitgedrukt. 
Hij heeft den toon gehoord van 't innig medelijden 
Der maagdenrei, die jammerde om zijn lot, 
Wanneer, bij laffe scherts de krijgsheld werd bespot, 
Die met zijn kruk 's Lands vijand zal bestrijden. 

Het fraaije prachtwerk is door den Heer verhuell ook nog met eene teekening beschonken, die den ontslapen herman voorstelt als door een Engel ten hemel opgevoerd. De bekwame d.j. sluiter heeft haar uitmuntend gegraveerd, en een afdruk er van prijkt tegenover den titel. Wij kennen geen ander boekje van dat bestek zoo fraai uitgevoerd, of méér geschikt om aan de ‘Schoonen’ en de ‘Jongelingen’, aan welke het gedicht is opgedragen, te worden aangeboden; en danken den Dichter en de Uitgevers beide voor dit keurig geschenk.




De Jasoniade. Een Eposje door Wamba. Te Dordrecht, bij H. Lagerwey. Met vignetten. In 12mo. 40 bl. f :-75.

‘Dit luimig heldendicht stelt de zot- en dwaasheden van eenige hedendaagsche personen in een ironisch-comisch daglicht’, en als het, vroeg of laat, een tweeden druk beleeft, plaatst het den smaak van ons lezend publiek in geen gunstig licht. - Zoo zeggen wij, nadat wij het eposje hebben gelezen, waarin wij niets dan eene travestie van ovidius' Metam. (Lib. VII) hebben gevonden, die den dweepers met onzen ‘Almanak voor Hollandsche Blijgeestigen’ misschien hoogst aangenaam zal wezen. Het ten tooneele voeren van de goden en helden der Mythologie, in het costuum van onze tegenwoordige mannen, is sedert storm van 's gravesande en oosterwijk bruyn uit de mode geraakt. De poging om het genre weêr in het leven te roepen, zal, hopen wij, ook niet gelukken. En al hebben wij hier aan de gemakkelijke en losse verzen hulde te brengen, en al hebben wij hier niet ‘ein tiefes Marschland vol Schlamm’, zoo als het ergens van eene bekende travestie heet, - wij kunnen er toch ook niet bij-
{==398==} {>>pagina-aanduiding<<}
voegen: ‘obwol voll Salz’. Humor en satire treffen wij hier niet aan; maar het luchtige en kluchtige, dat aan sommige onzer grappige poëten naam en bijval bezorgt, is bij den Heer wamba te vinden, en kan dus het lachlustig publiek stof geven tot blijde verwachtingen.




Gedichten van Nicolaas Beets. Derde, herziene en veel vermeerderde druk. Te Haarlem, bij de Erven F. Bohn. 1855. 236 bl. f 1-80.

Een bundel als deze behoeft geene aanprijzing. Het publiek heeft de eerste liefde, waarmede het den Dichter van Jose en Kuser heeft welkom geheeten, hem tot op deze dagen geschonken. En gelijk de Korenbloemen vóór kort met hooge ingenomenheid zijn ontvangen, zoo is ons de derde druk van de ‘Gedichten’ een aangenaam bewijs, dat voor echte poëzij ons volk nog niet zoo onverschillig is geworden, als het, naar sommige verschijnselen te oordeelen, wel eens schijnt. De goedkoope uitgaven van de dichtbundels onzer voortreffelijkste Dichters, zijn zeer geschikt om den smaak voor poëzij op te wekken en levendig te houden bij het gedeelte der natie, 't welk nog niet op dat betreurenswaardig toppunt van beschaving is geklommen, van waar men al wat Hollandsch is veracht, en slechts voor 't geen van den vreemde komt, lof en bewondering over heeft. Daarom dank aan de Uitgevers van de werken van beets, die hun eigen voordeel, en den roem des Dichters, en het belang onzer letterkunde te gelijk begrijpen en bevorderen.
††




Eerstelingen. Verspreide Dichtstukjes door P.J. van der Noordall. Te Maassluis, bij J. van der Endt. 1855. 90 bl. f:-85.

De bijen en spinnen in den bloemhof der belletrie hebben, volgens de Voorrede, deze ‘Eerstelingen’ reeds geconsumeerd, daar zij reeds in Jaarboekjes en Tijdschriften waren geplaatst. Zij worden hier nog eens in een bandje aangeboden, en zijn aan Rec. toegezonden, die met den geest welke in de dichtstukjes heerscht, zeer is ingenomen, en op den vorm slechts weinig heeft aan te merken. Dat hij in deze ‘Eerstelingen’ geene sporen heeft gevonden van een waarachtig dichterlijk

{==399==} {>>pagina-aanduiding<<}
talent, zal hij den jeugdigen Auteur niet als een verwijt aanrekenen, die zich van allen schijn van aanmatiging houdt verwijderd, en volstrekt geene bewijzen geeft van zucht om den dichternaam te ontvangen, nu hij deze kleinigheden het licht doet zien. Behalve verscheidene verzen op de gewone verheven onderwerpen, zoo als men dat van eerstelingen gewoon is: ‘Lente, Herfst, Weldadigheid, Aan de Sterren, Wiegeliedje, Krijgslied’, vinden wij ook enkele proeven van luim, als: ‘Holloway, Cursiaan, Rood haar, Jeremiade van een roodharig man’, dat aldus eindigt:

Ja, liever ware ik blaauw dan rood, 
Dan reisde ik rond door alle rijken, 
En 'k werd benijd door klein en groot, 
Daar 'k mij voor geld kon laten kijken; 
Maar thans, - niet een, die meêlij toont; 
Voor mij bespotting allerwegen, 
Rood haar! - ik dank je voor zoo'n zegen, 
Wanneer men onder Negers woont. 





Ernst en Luim. Bloemlezing uit de Werken van G.W. Rabener. Te Deventer, bij A. ter Gunne. 1855. In kl. 8vo. 185 bl. f 1-25.

Rabener behoort, even als zijn tijdgenoot gellert, onder die geestige Schrijvers welke in de voorgaande eeuw, ook ten onzent, veel opgang maakten. Sedert dien tijd is de Duitsche litteratuur, waarin hij eene niet onaanzienlijke plaats bekleedde, geheel van aard en geest veranderd, zoodat men rabener thans in zijn vaderland bijkans niet meer noemt, noch leest, maar hem en zijne geestige werken bijna geheel vergeten is. Wij hoorden ook onder ons weinig meer van hem gewagen, en waren eenigzins verwonderd, deze Bloemlezing uit zijne geschriften ter aankondiging te ontvangen.
Volgens de Voorrede, is dit werkje gedeeltelijk door een reeds vroegtijdig overleden geleerde bewerkt, die door zijn opvolger zeer geprezen wordt, en, even als deze, met de geschriften van rabener was ingenomen.
Eene aanbeveling van rabener, of eene verdediging van zijn letterkundig genre (satiren, hekelschriften), houdt de latere Vertaler voor geheel onnoodig. De eerste is genoeg bekend, en het vooroordeel tegen het laatste is, juist door hem, genoegzaam geweken, daar hij het onderscheid tusschen satire (hekel-
{==400==} {>>pagina-aanduiding<<}
schrift) en paskwil of schimpschrift heeft doen kennen. Immers zijne satire betreft den mensch in het algemeen, en is van het personele geheel vrij. Voorts was rabener zijne scherts volkomen meester, en hij gebruikte haar nimmer om zaken belagchelijk te maken die wezenlijk achtenswaardig zijn. Hij was bij uitnemendheid een voorstander en beoefenaar van Godsdienst en deugd. Zijn stelregel was: ‘dat hij die den naam van Hekelschrijver wil verdienen, een goed hart moet hebben’. De keus der onderwerpen waaruit deze Bloemlezing bestaat, vonden wij over het algemeen zeer gelukkig en onderhoudend. Wij gelooven dat het nieuwe bezoek hetwelk de geest van rabener ons komt brengen, hier goed opgenomen zal worden, daar toch onze landgenooten over het algemeen met den eenvoudigen zin, die in rabener even als in gellert heerscht, meer dan met hoogdravenden humor zijn ingenomen.
Gelijk de Schrijver van het Voorwoord, eindigen wij met den wensch, dat de lezer de waarheid moge ondervinden van hetgeen Prof. ortlepp voor eene nieuwe uitgave van rabener's Schriften in het Duitsch zegt: ‘Gij zult in hem duizendmaal meer waars, goeds, geestigs, schoons en voor uw geheele leven onvergetelijks vinden, dan in menig hoog geprezen voortbrengsel van den tegenwoordigen tijd.




Fantasmagoriën door Mevrouw Elise van Calcar, Schrijfster van: ‘Hermine’. Te Schoonhoven, bij S.E. van Nooten. 1855. Met op staal gegraveerden titel en vignet. 228 bl. f 2-50.

Wat van de begaafde Schrijfster van ‘Hermine’ wordt aangekondigd, heeft zeker reeds spoedig na de verschijning zijn publiek gevonden. Deze ‘Fantasmagoriën’ zullen dus ook wel reeds in veler handen zijn. 't Zou Ref. echter niet bevreemden, als de een er hoog mede loopt, en de ander er het anathema over uitspreekt. Zoo iets mag met vele boeken het geval zijn; dit boven velen, kan tot zeer verschillende oordeelvellingen aanleiding geven. Naar ons inzien in de eerste plaats: omdat men van Mevrouw van calcar iets in dit genre niet verwachtte; ten tweede: omdat het genre op zich-zelf bij ons nog geen burgerregt heeft, en ook door velen in geenen deele geliefd is. 't Is hooge humor, diepte en rijkdom van

{==401==} {>>pagina-aanduiding<<}
gedachte, in eenvoudigen vorm, dikwerf in een kleed dat de meesten al te eenvoudig zullen noemen; denkbeelden over 't hoogste, meest edele, meest ingrijpende, dat in onze menschelijke natuur ligt, en die zoo maar vlugtig weg medegedeeld; diamanten langs den weg gestrooid, die zoo maar ieder niet herkennen kan. Daarom zullen velen ze als onoogelijke steenen, die 't oprapen niet waard zijn, verwerpen; de vrijgeest zal 't der Schrijfster euvel duiden, dat ze hare regt Christelijke, gevoelvolle en verheven beginselen aanbood, in een vorm, zoo eenvoudig, zoo dagelijksch, als deed zij 't om die binnen te smokkelen tot in 't hart, zelfs van hen die haar boek ter hand nemen zoo als zij een ‘sprookjesboek’ lezen zouden; de streng geloovige, de steil regtzinnige zal haar verketteren, omdat zij de gedachten over 't meest heilige, over 't hoogste, omsluijerde - al is de sluijer dan ook doorzigtig - met een gewaad, dat niet zou doen vermoeden wat er achter schuilde. Deze ‘Fantasmagoriën’ zijn de vruchten van elise's verbeelding, maar tevens ook de vruchten harer diepe kennis, de kinderen van haar vroom, en rein, en nadenkend verstand. Veel in dit boek herinnert jean paul; de eerste vijf schetsen doen aan den scherpen swift denken; wie 't gegund is tot de kern door te dringen, zal dit boek lief krijgen, en 't eene plaats geven in hoofd en hart. Wie te weinig geestelijk ontwikkeld is om den vorm van 't wezen te scheiden, zal ‘dien schat in aarden vaten’ verwerpen. Zoo zal 't succes voor de Schrijfster afhangen van 't individuëel gevoelen, maar boven alles van de meerdere of mindere ontwikkeling harer lezers, en 't hoogere of lagere standpunt van kennis, waarop deze zich bevinden.
Referent loopt er hoog meê; en hoopt van harte, dat deze arbeid vele denkende lezers zal vinden. Deze zullen 't boek niet uit de handen leggen zonder er goede vruchten van te hebben geplukt; vruchten die winst mogen heeten voor hoofd en hart.
Der begaafde Schrijfster zij onze dank; de Uitgever zij geprezen om zijne keurige en nette uitvoering.
Het degelijk boek vinde zijnen weg door de wereld, en ga niet verloren, als zoo veel goeds, dat door de middelmatigheid wordt verketterd, en zoo doende spoedig aan de vergetelheid prijs gegeven!


{==402==} {>>pagina-aanduiding<<}

Brantz Maijer; Twintig Jaren uit 't leven van een Slavenhandelaar. Uit 't Engelsch, door M. Keijzer. Twee Deelen. Te 's Gravenhage, bij H.C. Susan, C.H.zoon. 1856. Met gesteendrukten titel en vignet. In gr. 8vo. 589 bl. f 6-:

Om tegenwoordig op de hoogte van het discours van den dag te wezen, moet men ook mede kunnen spreken over slavernij en abolitie. Wie er niets van wisten, werden, wat de Vereenigde Staten betreft, door Mrs. beecher stowe; en wat onze Koloniën aangaat, door den Baron van hoëvell ingelicht. Doch beide, en vele anderen met hen, wenschen de slavernij ten spoedigste van de aarde verdwenen te zien, en daarin stemmen wij volkomen met hen overeen. Maar nu treedt brantz maijer met zijne inzigten op, die strekken kunnen om den spoed in dezen te ontraden. Wie dus geheel op de hoogte der zaak wenscht te blijven, dient ook dit werk niet ongelezen te laten.
De Schrijver deelt mede wat een manuscript van zekeren canot, een slavenhandelaar, hem in de pen heeft gegeven. De verhaaltrant is boeijend, hier en daar zelfs met gloed en leven. Afrika is het tooneel der handeling, en wij zien de Negers daar in hunne verschillende toestanden. De gewoonten en gebruiken der binnenlanden zijn met fiksche kleuren geteekend. Al mist de Auteur het talent van den romandichter, hij bezit de gave van aangenaam te vertellen; en de eenvoudige, onopgesmukte vorm pleit voor de waarheid van hetgeen er wordt voorgedragen. Het geheel voldeed ons zeer, hoewel de strekking van 't werk eigenlijk is om der wereld als toe te roepen: ‘Men haaste zich met de vrijverklaring der slaven niet te zeer; de Neger, onverschillig, of hij onder Afrika's hemelstreek of elders leeft, is in geestelijke ontwikkeling nog aan het kind gelijk, voor 't welk de vrijheid niets anders zon zijn dan een vrijbrief tot bandeloosheid.’ Zie hier wat de Schrijver zegt ten opzigte van de Republiek Liberia:
‘De voorspoed, volharding en invloed van de Koloniën blijven nog vraagstukken. Ik zou gaarne 't tweede geslacht van de kolonisten in Afrika willen bijwonen. Ik zou willen weten wat de kracht en ontwikkeling van 't Negerkarakter op zijn geboortegrond zal zijn - beschaafd, doch afgesneden van alle

{==403==} {>>pagina-aanduiding<<}
onderrigt, invloed of gemeenschap met den blanke. Ik zou juist willen weten of de vermogens van den Neger oorspronkelijk of nagevolgd zijn, en bij gevolg of hij geheel onafhankelijk kan staan.’
‘Indien de nakomelingen van de tegenwoordige kolonisten, gedurende vijf-en-twintig jaren door eene onmetelijke landverhuizing van alle klassen en hoedanigheden vermeerderd, de jeugdige natie met die industriële krachts-ontwikkeling en staatkundige waardigheid zullen schragen, waardoor de bevolking zich in onzen tijd onderscheidt, dan zullen wij de verwezenlijking met buitengewone vreugde begroeten. Wij zullen ons niet alleen verheugen, omdat de geëmancipeerde Neger van dien tijd af een rijk kan bezitten, waarin zijne regten heilig zullen wezen; maar omdat de beschaving, waarmeê de Koloniën 't Afrikaansche vasteland moeten omzo(o)men, van jaar tot jaar al dieper en dieper zal doordringen in 't hartje van 't binnenland, tot dat barbaarschheid en Islamisme voor 't licht van 't Christendom zullen plaats gemaakt hebben.
‘Maar de tijd van toets en beproeving is nog niet gekomen. De kolonist van onzen tijd is eene uitheemsche plant onder een glas, tot nog toe vol sap en groeikracht, die in Amerika zijn aangeboren(?); maar met zorg gekweekt, en ten toon gesteld als 't sierlijk product van de hedendaagsche menschlievendheid. - Laat ons hopen dat de oorspronkelijke maatschappijen niet te spoedig of te plotseling de goede voogdijschap zullen opgeven; maar dat men zich’ - ‘daarmeê zoo lang zal blijven belasten, tot dat de Republiek zulke bewijzen van standvastigheid zal gegeven hebben, dat zelfs degeen die er 't minst van verwacht, zich niet bedrogen zal zien.’
Men vindt eenige gezonde opmerkingen in deze ‘Twintig Jaren’. Daárom bevelen wij 't boek ruimschoots aan. De vertaling is vloeijend, behalve waar het gestadig gebruik van 't voor het stoornis geeft, gelijk tot twee malen toe op den titel. De Vertaler schijnt het woordje ‘het’ geheel in den ban te hebben gedaan, zelfs dáár waar de weglating méér dan wanluidend klinkt.
De uitvoering is goed, en de prijs zeer matig.




Menschelijk Leven; eene Voorlezing door G.P. Kits van Heyningen.

{==404==} {>>pagina-aanduiding<<}
(Overgedrukt uit Theophania.) Te Deventer, bij A. ter Gunne. 1856. In gr. 8vo. 24 bl. f :-30.

Een goed en een krachtig woord, den bekwamen Schrijver, ook bekend door goede en aan 't praktische leven ontleende novellen, ten volle waardig. Het onderwerp is con amore, keurig en boeijend bearbeid, en 't is niet te verwonderen dat men, na de voordragt, bij den Spreker om de uitgave aanhield. Moge het vele lezers vinden, en elk die levensbeschouwing kiezen welke de Eerw. Schrijver als de beste en meest gezonde aangeeft! Men zou er voor de toekomst goede vruchten van zien.

Taalkundig Handboekje, of Alphabetische Lijst van alle Nederduitsche Woorden, die wegens spelling of taalkundig gebruik aan eenige bedenking onderhevig zijn. Tweede druk, herzien door Dr. A. de Jager. Te Deventer, bij A. ter Gunne. 1856. In 12mo. VII en 215 bl.

Dit boekje heeft eene dubbele aanbeveling, vooreerst: dat het een tweeden druk beleeft, én wijders dat deze tweede druk door Dr. de jager is nagezien. Het verdiende dan ook zoo wel het een als het ander, want het was inderdaad zeer bruikbaar. Reeds de eerste druk liet bijna nooit bij het opzoeken verlegen, en déze zal dat nog minder doen, daar het aantal woorden belangrijk vermeerderd is; al is ook, door een meer compressen druk, het aantal bladzijden verminderd. Ook geeft het boekje nog méér dan het belooft; want in het Voorberigt worden nog de regels der geslachten opgegeven, hetgeen op den titel niet vermeld is. Men vindt in dit boekje van alle minder algemeen bekende woorden de beteekenis; verder het geslacht der zelfstandige naamwoorden, benevens het meervoud waar dit twijfelachtig is; de vervoeging der onregelmatige werkwoorden; de van de bijvoegelijke naamwoorden gevormde trappen van vergelijking en bijwoorden, enz. Dat dit alles goed is opgegeven, daarvoor staat ons Dr. de jager borg. Het is dus in zijne soort een goed boekje, en verdient als zoodanig alle aanbeveling.


{==405==} {>>pagina-aanduiding<<}

Boekbeschouwing.




De Katholieke en [de] Protestantsche Natiën onderling vergeleken uit het drieledig oogpunt van welvaren, verlichting en zedelijkheid. Door Napoléon Roussel. Met eene Voorrede van Prof. P. Hofstede de Groot. Twee Deelen. Te Groningen, bij de Erven C.M. van Bolhuis Hoitsema. 1856. In gr. 8vo. VIII en 804 bl. f 7-:

Indien ooit een werk ter gelegener tijd in het licht is verschenen, en in eene bestaande behoefte voorzien heeft, dan is het dat hetwelk wij hier aankondigen. Het is de vrucht van eene veelzijdige en zorgvuldige bearbeiding, die de overbrenging in onze taal ten volle waardig is. Afgescheiden van het bijzonder doel dat de Schrijver heeft, is het werk hoogst belangrijk voor de kennis van de voornaamste volken van Europa en Amerika. Het bepaalde doel wordt in deze woorden opgegeven: ‘Sedert drie eeuwen heeft zich een groote strijd in de Christenheid ontwikkeld. Het Katholicismus en de Hervorming, in beginsels lijnregt tegenover elkander staande, zeggen beide op even stellige wijze: Ik ben de waarheid. Een van beide moet zich toch wel bedriegen; maar wie? De gevolgen van beider leerstellingen zullen ons het antwoord moeten geven. Waar de zedelijkheid, de verlichting en het welvaren zullen zijn, daar zal ook de waarheid wezen. Waar de ellende, de onwetendheid en de ondeugd gevonden worden, daar zal ook de dwaling zich ophouden. Laat ons dan achtereenvolgens de Protestantsche volken van nabij beschouwen, terwijl wij nevens ieder van hen zijn Katholieken nabuur stellen; de uitkomst der vergelijking zal ons doen kennen, waar de dwaling, waar de waarheid is.’ - Roussel erkent, dat ook andere oorzaken, zoo als wetgeving, klimaat en afstamming, ten goede of ten kwade medewerken; maar beweert, dat die oorzaken zich niet zoo ver uitstrekken als men wel denkt. In de wetgeving ziet hij de vrucht van een Godsdienstig beginsel, en klimaat en afstamming kunnen niet in rekening gebragt worden zoodra men volken vergelijkt die onder dezelfde

{==406==} {>>pagina-aanduiding<<}
breedte geplaatst, uit een en denzelfden stam gesproten, en, terwijl het luchtgestel hetzelfde is gebleven, voor- of achteruitgegaan zijn. Tot vermijding van elken schijn van partijdigheid, zal hij zich beroepen op de uitspraken en aangehaalde feiten van Schrijvers die door een van het zijne verschillend geloof bezield, of ten minste zonder Godsdienst-vooringenomenheid zijn. Het zullen Statistici, Aardrijkskundigen, Naturalisten wezen, die, zonder het zelven te weten, hunne getuigenissen in deze zaak zullen afleggen.
Vooreerst wijst hij in een algemeen overzigt de meerderheid der Protestantsche volken boven de Roomsch-Katholieke aan, in nijverheid en handel, en in den landbouw; niettegenstaande, b.v., de bodem van Italië veel beter is dan die van Engeland, en het Zuiden van Duitschland hierin boven het Noorden bedeeld is. - Een dergelijk verschil ten voordeele der Protestanten levert het lager onderwijs op, dat bij hen gemiddeld 1 leerling op 10 inwoners telt, terwijl onder de Roomsch-Katholieken niet meer dan 1 op 124 gevonden wordt. Bijzonder in het oog loopend is het verschil tusschen Saksen en Nederland, die 1 leerling op 6 bewoners, en Hongarijë en Spanje, die 1 op 350 hebben. Wanneer in eene tweede tabel aan Nederland in 1826 1 op 10 gegeven wordt, dan zal men hieronder België moeten begrijpen; en zou dit verschil de bewering van den Schrijver versterken. Eene uitzondering op de nadeelige verhouding der Roomsche landen tegenover de Protestantsche levert Beijeren op, dat in 1825 1 leerling op 7 inwoners bezat. Als reden wordt opgegeven: ‘dat dit Roomsch-Katholieke volk, te midden van Protestantsche volken geplaatst, de verlichting heeft moeten ontvangen, die het van alle zijden omringde’. Wij zouden er bijvoegen: dat Beijeren voor een vierde Protestantsch, en dat het de vraag is: van welk een aard het gegeven onderwijs, en hoedanig de bekwaamheid der onderwijzers zij? - gelijk de Schrijver vervolgens in zijne beschouwing van den tegenwoordigen staat van het lager onderwijs in Nederland en België die vraag behandelt. Overeenkomstig het grooter aantal van leerlingen onder de Protestanten, is ook dat der dagbladen onder hen veel grooter dan onder de Roomschgezinden. Bij de eersten zijn 9 exemplaren verspreid tegen 1 bij de laatsten. - Niet minder gunstig is wat de zeden betreft de verhouding der

{==407==} {>>pagina-aanduiding<<}
Protestantsche landen, die 1 moord of poging tot moord tellen op 180,222 inwoners tegenover 1 op 16,153 in de Roomsche landen; in Schotland 1 op 250,000 inwoners tegen 1 op 750 in den Kerkelijken Staat! Moeijelijker valt het onderzoek omtrent de onwettige geboorten, omdat hier ook andere oorzaken in aanmerking dienen genomen te worden: hinderpalen tegen het aangaan van een huwelijk; gewettigde onzedelijkheid, die slechts de onkuischheid in overspel doet overgaan (in Italië de Cicisbeos); de prostitutie, die de sporen der onwettige verbindtenissen uitwischt. Niettemin verkrijgt men 1 natuurlijk kind op 11,59 wettige onder de Roomschgezinden, en 1 op 16,12 onder de Protestanten. Ten laatste worden als een bewijs van het welvaren, de verlichting en de zedelijkheid van dezen boven genen aangevoerd de spaarbanken: 562 in Engeland, en 11 in Oostenrijk.
Na een blik op het geheel geslagen te hebben, vestigt roussel zijne aandacht op de deelen, en vergelijkt telkens een Protestantsch met een Katholiek volk; in de eerste plaats de bewoners van Zuid-Amerika met die der Vereenigde Staten van het Noorden. In Mexico, Peru, Chili, enz. vindt hij regeringloosheid, als het gevolg van onophoudelijke omwentelingen, die den eenen despoot na den anderen doen opstaan; verwarringen in de verschillende takken van bestuur en regtsbedeeling, terwijl het wel niet aan wetten en verordeningen ontbreekt, maar die ongelukkig onuitgevoerd blijven; gebrek aan handel en nijverheid, en verwaarloozing van den landbouw; onwetendheid, onzedelijkheid, luiheid en armoede. Geheel anders is het in de Vereenigde Staten, waar steden en dorpen als door een tooverslag verrijzen, de bevolking steeds aangroeit, woeste gronden ontgonnen worden, kanalen en spoorwegen het land in alle rigtingen doorsnijden, landbouw en fabrijken eene groote uitbreiding hebben verkregen, en de koophandel dien van alle volken der wereld, met uitzondering van Engeland, te boven gaat. Van hetgeen er voor het onderwijs gedaan wordt, zal men een denkbeeld verkrijgen uit hetgeen in den Staat New-York plaats vindt, waar in 1834 van de 543,085 kinderen tusschen de vijf en zestien jaren niet minder dan 541,401 de lagere scholen bezochten. De gezamenlijke kosten bedroegen 7,000,000 francs, ten zelfden tijde dat de geheele som in Frankrijk door den Staat, de Departementen en de Gemeenten voor

{==408==} {>>pagina-aanduiding<<}
het onderwijs verstrekt, slechts 4,000,000 francs beliep. - Aan welke oorzaken zijn de welvaart en vooruitgang van Noordelijk boven Zuidelijk Amerika toe te schrijven? Hier vindt men een helderen hemel, vruchtbaren bodem, en breede stroomen, wier loop in lengte dien van alle andere in de wereld overtreft; dáár een stormachtigen hemel, eenen veel minder vruchtbaren grond, en hindernissen van verschillenden aard. In Mexico en Peru troffen de Spanjaarden bij hunne aankomst gevestigde Staten, wèlgevormde maatschappijen, en bebouwde velden aan. Een magtig Rijk nam bezit van landstreken die door den Schepper zigtbaar meest begunstigd zijn; het vestigde zich daar met zijne Kerk, zijn gezag, zijne legers. Van den anderen kant waren het eenige uitgewekenen, die zich kwamen nederslaan in gewesten die met digte bosschen bezet waren, en door stroopende Indianen bewoond werden. Van het hout der boomen moesten zij eene hut zamenstellen, en in de bearbeiding van den woesten, met struiken bedekten grond hun onderhoud zoeken. Van waar dat, niettegenstaande al deze hindernissen, het Noorden het zoo zeer begunstigde Zuiden ver achter zich heeft gelaten? De eenparige getuigenissen van verschillende Schrijvers leeren de Godsdienst die het hart heiligt en het leven doordringt, en de Godsdienst die zich tot de vormen bepaalt, als de groote werkende oorzaak kennen van den verbazenden voortgang aan de eene, en van het diep verval aan de andere zijde.
In het onderscheid van Godsdienstig geloof ziet de Schrijver insgelijks de bron der beschaving en welvaart van Schotland, en van de dierlijke onwetendheid, ruwheid en armoede van Ierland. Het laatste heeft - zegt men - zijn ongeluk aan Engelands onderdrukking te wijten. Roussel ontkent dit wat onze tijden aangaat, waarin alle voor Ierland drukkende maatregelen zijn opgeheven, en Engeland zich voor hetzelve ontzaggelijke offers getroost; en de verwijtingen van vorige eeuwen moet men insgelijks tegen het Roomsch-Katholieke Engeland van eertijds rigten, daar het Ierland reeds lang vóór den tijd der Hervorming veroverd had. Ook doet de Schrijver opmerken: dat zwaardere verdrukkingen door de Protestanten in Frankrijk geleden, dezen niet van hunne geestkracht en welvaart hebben kunnen berooven. Aangenomen dat Schotland boven Ierland gunsten genoten heeft, dan moeten daartegen

{==409==} {>>pagina-aanduiding<<}
in rekening gebragt worden Ierlands zachter luchtgestel, vruchtbaarder bodem, en voor den handel gunstiger ligging. Eene uitzondering op de in Ierland overal heerschende onkunde en ellende maken die Provinciën van het Noorden waar de Protestanten de meerderheid hebben. De bewering, eindelijk: dat men bij de Schotsche Hooglanders dezelfde armoede en dezelfde ondeugden als bij de Roomschgezinde Ieren aantreft, stemt roussel ten opzigte van het eerste toe, en vindt de natuurlijke reden van de armoede der Hooglanders in de barre en onvruchtbare oorden die zij bewonen, in de langdurige en strenge winters, en andere ongunstige omstandigheden; maar hij logenstraft met redenen de laatste aanklagt. - Wij kunnen den Schrijver niet volgen in zijne even oordeelkundige vergelijkingen van de Roomschgezinde met de Protestantsche Kantons van Zwitserland, en van Oostenrijk, Hongarijë en Beijeren met Pruissen, Saksen, enz. De resultaten zijn ook hier geheel ten voordeele van de laatsten. Maar wij moeten een oogenblik vertoeven bij zijne beschouwingen van België en Nederland.
‘Na dan eens’ - zegt hij - ‘vereenigd, dan weder gescheiden te zijn geweest, kunnen het Katholieke België en het Protestantsche (*) Nederland niet zoo volkomen van elkander verschillen, als de landen die wij reeds vergeleken hebben. Als men alleen acht geeft op de veranderingen die in de laatste halve eeuw hebben plaats gegrepen, dan ziet men dat België achtereenvolgens onder het bestuur van het ongeloovige Frankrijk, het Protestantsche Nederland, en zijne eigene Roomsch-Katholieke regering is geweest. De contrasten tusschen de beide landen kunnen dus niet zoo sterk zijn als elders.’ Desniettemin wordt aan den Nederlandschen landbouw boven den op vruchtbaarder bodem gedreven Belgischen de voorrang toegekend. Het getal der behoeftigen die onderstand genieten, dat vóór de omwenteling in Nederland 1 op de 11 bewoners beliep, bedroeg in België 1 op de 7, en was, twintig jaren later,

{==410==} {>>pagina-aanduiding<<}
tot meer dan 1 van de 5 inwoners aangegroeid. Roussel heeft verzuimd, of is niet in de gelegenheid geweest, op te geven welk in onzen tijd het aantal bedeelden in Nederland is. Van de zorg door het Nederlandsch Gouvernement voor het onderwijs in België gedragen, spreekt een der begunstigers en bewerkers der omwenteling, ducpétiaux, met lof. In de tijdsruimte van elf jaren, van 1816-1827 - getuigt hij - zijn 1146 scholen en 668 woningen voor onderwijzers gebouwd of hersteld, hebben 1977 onderwijzers en 168 onderwijzeressen een brevet verkregen. Het getal scholen en onderwijzers is na 1830 toegenomen; maar welke? De meeste scholen zijn slecht of middelmatig; een groot aantal onderwijzers, die te gelijk het beroep van metselaar, timmerman, enz. uitoefenen, missen de noodige bekwaamheid, bezitten naauwelijks de eerste kundigheden, en houden alleen gedurende drie of vier wintermaanden school. Terwijl ducpétiaux zich beklaagt over den toestand van het lager schoolonderwijs in België, geven cousin en ramon de la sagra hunne bewondering te kennen over het schoolstelsel in Nederland gevolgd, en over de gelukkige uitkomsten door de Wet van 1806 verkregen tot bevordering van beschaving en zedelijkheid; en wordt van de jongelieden in België, vooral van die in de hoogere standen verzekerd: ‘zij verkeeren in eene onvergefelijke onkunde’, van de kennis en bekwaamheden van Neêrlands jongelingschap wordt met lof gewaagd. Maar het Belgische volk is wezenlijk Godsdienstig! Wat is zijne Godsdienst? Een Fransch Schrijver geeft op de vraag: ‘Is de Belgische maatschappij met hare vrome uiterlijkheden, hare soort van Godsdienstige tucht, haar rustig, dikwijls zelfs slaperig voorkomen, beter dan de onze, die zoo weinig Godsdienstig is, alles in zich opneemt, en zoo dikwijls tot luidruchtigheid overslaat?’ - ten
antwoord: ‘Ik geloof het niet, ten minste naar alles wat ik heb kunnen zien, waarnemen, beoordeelen, ten aanzien van de tallooze en geheime wegen, die door de schandelijkste, in den schoot van deze maatschappij zoo wel als bij de monniken verborgen ondeugden worden ingeslagen. Ik ben bereid heden te verklaren: dat deze steden van 100 tot 80,000 zielen ten aanzien van het afzigtelijke der misdaad in niets onderdoen voor alles wat onze hoofdstad met een millioen inwoners tot hare eigen beschuldiging voedt.’ - ‘De Vlaamsche steden’ -

{==411==} {>>pagina-aanduiding<<}
getuigt een ander - ‘zijn vermaard (berucht) om hare ruwe en bedorven zeden.’ - Met eene beoordeeling van de missiën der beide Kerken, waarbij de minder schitterende, maar meer zekere bekeeringen der Protestanten na voorafgaand onderwijs, tegen die der Roomschgezinden overgesteld worden, wie het voornamelijk te doen is om het getal hunner proselieten te vermeerderen, maar die de nieuw bekeerden overigens even onkundig als vroeger laten, wordt het Eerste Deel van dit werk gesloten.
Heeft roussel tot heden toe de Roomsch-Katholieke en de Protestantsche volken der nieuwere tijden met elkander vergeleken, thans vergelijkt hij een Protestantsch of Roomsch-Katholiek volk met zich-zelf. Hij beschouwt het onbeduidende Engeland van vóór drie eeuwen, en het tegenwoordige Engeland in zijne grootheid, magt en luister; en het contrast dat het eertijds bloeijende Spanje na de uitdrijving der Mooren en de onderdrukking der Hervorming aanbiedt. Om alleen van de ontvolking die dit ongelukkig land getroffen heeft, een denkbeeld te verkrijgen, diene de opgave der Provinciën en steden die de helft, drie vierde en meer van hare bevolking verloren hebben. Toledo, dat in de zestiende eeuw 200,000 inwoners bezat, telt thans niet meer dan 25,000, en de bevolking van Saragossa is van 350,000 tot 10,000 gedaald. Wie van de ontzedelijking, vernedering en ellende, waarin het door de Inquisitie en door legers van monniken beheerschte Spanje ter neêrgestort is, zich een regt begrip wil vormen, aanschouwe het schrikbarend tafereel, hier uit de getuigenissen van Roomsche en Spaansche Schrijvers opgehangen. In onze dagen worden er pogingen tot herstel aangewend, maar die ontzaggelijke hinderpalen ontmoeten. Het ligchaam is krank geworden van het hoofd tot de voetzolen. De heeling van diep geslagen wonden kost arbeid en tijd. In Italië, waar het Pausdom op den troon zit, vooral te Rome en in den Kerkelijken Staat, is het niet beter gesteld. - Maar hoe denkt de Schrijver over zijn vaderland, dat zich zoo gaarne als de hoofdzetel der Europesche beschaving beschouwt, en dat toch der Roomsche Kerk is getrouw gebleven? Roussel ontkent dat Frankrijk in zijn geheel genomen Roomsch is. ‘Indien’ - zegt hij - ‘het iets is in de Godsdienst, dan is het Deïstisch. Het heeft het Roomsch-Katholicisme toegelaten, maar

{==412==} {>>pagina-aanduiding<<}
er zich niet aan gehecht. Het heeft de beginselen der Hervorming niet kunnen uitsluiten. Duizenden Hervormden zijn verdreven, maar er zijn er overgebleven, die, niettegenstaande de vernederingen en verdrukkingen die zij geleden hebben, nog tot de vlijtigste, vermogendste, en meest zedelijke bewoners behooren, terwijl de naar Duitschland, Zwitserland, Nederland, Engeland, Amerika uitgewekenen derwaarts hunne bekwaamheid en vlijt hebben overgebragt, en voor de landen welke hun schuilplaats en herberg verleenden, nieuwe bronnen van bestaan en welvaart hebben ontsloten.’ - Wij ontkennen niet dat in de hoofdstad en in andere steden van ons land verschillende takken van kunstvlijt veel aan hen verschuldigd zijn, maar houden toch het zeggen voor overdreven: ‘De stad Amsterdam had zich tot nu toe (vóór de komst der Refugiés) eenig en alleen op den zeehandel toegelegd, zij werd met bekwame manufacturiers en handwerkslieden bevolkt.’ Meer waar is wat omtrent Haarlem voorkomt: ‘Ook deze stad had den aanwas en de meerdere volkomenheid van hare fabriekwaren aan de Fransche uitgewekenen te danken.’ Opmerkelijk is wat roussel van de in Frankrijk in 1851 gehouden telling schrijft: ‘Al wie niet verklaard heeft Jood, Protestant of Mahomedaan te zijn, is als Katholiek opgeschreven. Zoo men een omgekeerden gang volgde, zoude men waarschijnlijk in Frankrijk niet één, maar millioenen Protestanten vinden.’ - Met eene teregtwijzing van balmés en nicolas, en met algemeene opmerkingen, toepassingen, en gevolgtrekkingen wordt het werk besloten.
Daar wij wenschten het in veler handen te zien, hebben wij gemeend zijne strekking te moeten doen kennen, en van zijnen rijken inhoud ten minste eenige hoofdpunten op te geven. Men kan in bijzonderheden van den Schrijver verschillen, men kan oordeelen dat hij somwijlen te ver gaat, en dat er hier en daar wel iets ontbreekt: het werk, in zijn geheel beschouwd, is eene overtuigende pleitrede voor de waarde der Hervorming, en tevens eene schoone apologie van de Christelijke Godsdienst, zoo als zij, wèl begrepen en beoefend, de welvaart en het geluk van den enkelen mensch en van gansche volken bevordert. Wel verre van haastig een besluit op te maken, of zich met het waarschijnlijke te vergenoegen, beziet roussel zijn onderwerp van alle kanten, daalt in bijzonderheden

{==413==} {>>pagina-aanduiding<<}
af, neemt zorgvuldig iedere bedenking op, wikt en weegt de tegenwerpingen, brengt geene meeningen, maar sprekende feiten te voorschijn, haalt eene lange reeks van getuigenissen aan, doorloopt de verschillende landen en de onderscheidene standen, vergelijkt tijden met tijden, en rust niet voor hij het volledig bewijs gevonden heeft. Wie onbevooroordeeld de waarheid zoekt, wie opregtelijk verlangt te weten aan welke zijde verlichting, zedelijkheid en welvaart te vinden zijn, hij leze en herleze dit werk. Geen oogenblik zijn wij bezorgd hoe de beslissing zal uitvallen.





Kerkhistorisch Archief, verzameld door N.C. Kist en W. Moll, Hoogleeraren, te Leiden en te Amsterdam. Eerste Deel, Eerste Stuk. Te Amsterdam, bij P.N. van Kampen. 1855. In 8vo. 218 bl. f 2-:

Twintig jaren achtereen heeft het ‘Archief voor Kerkelijke Geschiedenis, inzonderheid voor Nederland’, verzameld door de Hoogleeraren kist en roijaards, zich staande gehouden en zijnen roem gehandhaafd. Gedurende al dien tijd heeft het niet weinig toegebragt om de beoefening der Kerkelijke Geschiedenis onder ons te bevorderen. Onschatbaar zijn de bijdragen die het bevat, en bijkans ontelbaar de bijzonderheden waarover het licht verspreid heeft. Geer wonder dat de beide Verzamelaars het, in eene nieuwe Série, wenschten voort te zetten. Maar naauwelijks was het Eerste Deel verschenen, of de ijverige roijaards bezweek, en aan zijnen veeljarigen vriend bleef slechts het weemoedig genoegen over, om na zijnen dood nog slechts een Tweede Deel uit te geven, en daarin zijne nagedachtenis op waardige wijze te huldigen. Thans echter is het hem gelukt, met zijn bekwamen leerling en Amsterdamschen ambtgenoot moll, boven anderen tot krachtdadige medewerking bevoegd, eene nieuwe Redactie te vormen, en, onder veranderden titel, eene nieuwe reeks te openen, waarvan wij het Eerste Stuk aankondigen. Het plan bestaat, om jaarlijks drie of vier zulke Stukken, zoo veel mogelijk gelijkmatig van omvang, en, des gevorderd, met platen, in het licht te zenden, die te zamen telkens een Deel zullen vormen.

{==414==} {>>pagina-aanduiding<<}

Dat wij deze onderneming toejuichen, behoeft niet gezegd te worden. Onze tegenwoordige aankondiging moge dienen om haar bekend te maken en aan te bevelen.
Een uitvoerig en hoogst belangrijk opstel van Prof. moll opent dit Stuk (bl. 1-134). Het handelt over den weinig bekenden, maar merkwaardigen johannes anastasius veluanus en ‘der Leken Wechwijser’, en bevat alzoo ‘eene bijdrage tot de Geschiedenis der Hervorming, inzonderheid in Gelderland’. Om den Gelderschen Hervormer in zijn bedrijf regt te doen kennen, vangt hij aan met eene schets der Hervorming in Gelderland, waaruit blijkt, dat de liefde voor het vernieuwde Evangelie-licht dáár, sedert het jaar 1523, krachtig ontwaakte en nog vóór 1550 alom door het Hertogdom, bij kerkelijken en leeken, zoo niet meer, althans evenzeer als in onze andere Provinciën, verbreid was. Blijkbaar was dit, bij de duisterheid die over de Kerkgeschiedenis dier Provincie, tot heden, meer dan over die van andere, verspreid ligt, eene niet gemakkelijke taak, met wier vervulling, waartoe hij allerlei bronnen bijeengezocht en geraadpleegd heeft, eene niet geringe dienst bewezen is aan de wetenschap. Daarop laat hij, na de atmospheer te hebben geschetst, waarin de kapellaan van Garderen optrad, hem-zelven ten tooneele verschijnen. Al zijn de berigten nog in menig opzigt onvolledig, hij weet ons van 's mans persoonlijkheid en reformatorischen arbeid, zijn val en opstanding, en de vruchtbare gevolgen der laatst vermelde voor hem en onze voorvaderen, zóó veel te verhalen, dat wij met belangstelling in den man vervuld en tot deelneming in zijn moeijelijk levenslot bewogen worden. En als hij dan eindelijk verslag geeft van des Hervormers geschrift: ‘der Leken Wechwijser’, dan biedt hij ons niet alleen een nieuw bewijs aan voor den zelfstandigen oorsprong, en het onafhankelijk karakter onzer oudste Hervormde Kerk, maar vernieuwt ook door belangrijke uittreksels de herinnering van een Godsdienstig volksboek, dat, volgens de getuigenis van tijdgenooten, meer dan eenig
ander werk onzer Nederlandsche Schrijvers, tijdens de beginselen der Reformatie en lang daarna, door geleerden en ongeleerden met zeldzame belangstelling is gelezen geworden. Wij danken den begaafden moll voor deze bijdrage, die naast zijn ‘Angelus Merula’ en ‘Johannes Brugman’ verdient geplaatst te worden, en moedigen hem aan,

{==415==} {>>pagina-aanduiding<<}
om uit den schat zijner onderzoekingen meer soortgelijks te leveren.
Het overige in dit Eerste Stuk is van minderen omvang en belangrijkheid. Van Ds. delprat ontvangen wij, naar een nog onuitgegeven handschrift van de Universiteits-Bibliotheek te Bonn, eene ‘Beschrijving van de klooster-cel van een wereldsgezinden monnik uit het einde van de xve of het eerste begin der xvie eeuw (bl. 135-139), die ons te midden van gewoonten, ameublementen, kleedingstukken en parfumeriën verplaatst, waardoor wij tot de kennis van de zeden dier tijden worden opgeleid. Prof. kist deelt uit het oorspronkelijke handschrift een nekrologium mede of ‘memorieboek van een der zusterenconventen te Haarlem’ (bl. 140-160), en ‘vier oorspronkelijke, nog onuitgegeven stukken van de hand van Keizer karel den Vijfde’ (bl. 161-182), die, behalve over den merkwaardigen man van wien zij zijn uitgegaan, ook licht verspreiden over de personen aan wie zij gerigt zijn of op welke zij betrekking hebben; waaraan hij nog een soortgelijk ‘oorspronkelijk en onuitgegeven stuk’ (bl. 183-185), hem eerst na het afdrukken der vorigen ter hand gekomen, toevoegt. Ook heeft hij iets te berigten aangaande ‘de Gereformeerde schipper-Gemeente voor Keulen op den Rhijn’ (bl. 186-188). Over ‘het prediken op beroep door gevestigde Predikanten in de Hervormde Gemeente te Weesp’ deelt Ds. van wijk uit de Kerkeraads-Archieven dier Gemeente eenige bijzonderheden mede (bl. 189-200), die er van getuigen, dat deze zaak, thans voor goed in onze Kerk afgeschaft, in vorige dagen veel minder ongewoon was dan sommigen welligt meenen. Nog volgt iets over ‘de Hervormde Gemeente en Predikanten te Noordwijk aan Zee’ (bl. 201, 202); ‘een Zuid-Nederlandsch Volkslied van omstreeks het jaar 1577’ (bl. 203, 204);
‘Querela de fide erga Deum et homines in mundo fere exstincta’, naar een oud handschrift (bl. 205, 206), en ‘twee aanteekeningen’ van Prof. moll ‘op zijne verhandeling over joh. anastasius veluanus (bl. 207, 208).
Er is geen twijfel aan, of dit Eerste Stuk ontleent zijne hoogste belangrijkheid van gezegde Verhandeling. De aard van dit Archief brengt mede, zoo als ook de naam reeds leert, dat daarin veel moet worden opgenomen, enkel om voor vergetelheid bewaard te blijven, en later, bij voorkomende gelegen-
{==416==} {>>pagina-aanduiding<<}
heid, te stade te komen. De Redactie zie echter zorgvuldig toe, dat elk nieuw Stuk daarmede niet uitsluitend zij opgevuld, maar telkens, voor verreweg het grootste deel, bevatte wat ook voor 't oogenblik belangstelling wekt. Enkel kleinere merkwaardigheden uit oude handschriften, vaak alleen merkwaardig omdat zij oud zijn, maar overigens vrij onbeduidend, zouden het debiet meer benadeelen dan bevorderen. Wij wenschen daarom eene algemeene medewerking van de beoefenaars der Kerkgeschiedenis in ons Vaderland, opdat de nieuwe onderneming gelukkig voortga, en, van de zijde der Redactie, eene gestrenge schifting tusschen het meer en minder belangrijke. Bedriegen wij ons niet, dan is in de laatste jaren de ijver der Godgeleerden in de beoefening der Kerkelijke Geschiedenis niet toegenomen, en er is nog zóó veel te doen! Moge de lust bij vernieuwing aanwakkeren, ook onder de studerende jongelingschap, voor dit vak van studie! Worde vooral de nieuwere Kerkgeschiedenis meer ter hand genomen! En zij het den beide Hoogleeraren gegeven, de taak, die zij op zich namen, vele jaren achtereen, met vrucht en zegen voort te zetten, waartoe wij hun tijd en krachten toebidden van heeler harte!
Van de volgende Stukken - het Tweede is, meenen wij, reeds verschenen - hopen wij, zoodra zij ons worden toegezonden, verslag te geven.

Het Boek en zijne Geschiedenis. Een Verhaal voor de Jeugd. Met Hiëroglyphen, opgedolven Oudheden, vroegere Lettersoorten, merkwaardige Gebouwen en Gedenkteekenen, en Portretten, Naar den tweeden druk uit het Engelsch vertaald. Verrijkt met Poëzij van den Heer Mr. I. da Costa, Ridder der Orde van den Nederlandschen Leeuw. Te Meppel, bij Wilson en Comp. 1855. In kl. 8vo. IV en 170 bl. f 1-10; in cart. f 1-30.

Het Britsch en Buitenlandsch Bijbelgenootschap vierde den 7den Maart 1853 zijn vijftig-jarig bestaan, en bij die gelegenheid werd te Londen een boek uitgegeven, waarin, ten behoeve der jeugd, de meest belangrijke bij zonderheden zijn opgeteekend den Bijbel betreffende, onder den titel van: ‘Het Boek en zijne Geschiedenis’. Het is in drie deelen gesplitst.

{==417==} {>>pagina-aanduiding<<}
Het eerste handelt ‘over den Bijbel in de voorgaande eeuwen’; het tweede ‘over het aan het Britsch en Buitenlandsch Bijbelgenootschap toebehoorend gebouw, en het drukken en inbinden van den Bijbel’; het derde, eindelijk, geeft een overzigt ‘van het ontstaan en de tegenwoordige werkzaamheden van dit Genootschap’. Wij ontvangen hier de vertaling van het eerste gedeelte; mogt dit bij een genoegzaam aantal lezers het verlangen naar de volgende twee doen ontstaan, dan zullen de Uitgevers dat verlangen volgaarne bevredigen.
Dit geschrift geeft zoo wel eene Bijbelsche Geschiedenis als eene Geschiedenis des Bijbels, in een vromen en zeer orthodoxen zin. Men kan er uit zien dat de kritiek der gewijde geschiedenis in Engeland bij die op het vasteland zeer ten achteren is; doch moet er ook bij bedenken dat het werk geschreven is door eene vrouw.
De geschiedenis van het boek zelf bevat vele wetenswaardige bijzonderheden omtrent de lotgevallen des Bijbels gedurende den loop van zoo vele eeuwen, tot aan de vestiging van het Britsche Bijbelgenootschap; en omtrent het aantal vertalingen, en de lotgevallen der eerste overzetters in de volkstalen, en der verspreiders van de H.S. vóór en ten tijde der Hervorming.
Het werkjen is met een aantal houtsneden versierd, die hiëroglyphen, oudheden, vroegere lettersoorten, gebouwen en gedenkteekenen, en portretten voorstellen. De sphinx, die men hier aantreft, geeft maar een oppervlakkig denkbeeld van de beroemde der piramiden; juister is de korte verklaring van den aard en het gebruik der phonetische hiëroglyphen, volgens gliddon, vroeger Amerikaansch Consul in Egypte (bl. 7). Minder gegrond is hetgeen men verder over de verschillende soorten van hiëroglyphen aantreft. Er wordt een onderscheid tusschen zuivere en lijn-hiëroglyphen gemaakt; de eerste moeten dus die van de monumenten zijn, de andere die welke op de papyrus-rollen voorkomen; deze laatste zijn de hiëratische karakters, die eene verkorte of schetsachtige voorstelling der hiëroglyphen geven. Volgens de Schrijfster zou deze laatste soort in het dagelijksche leven en bij het schrijven zijn gebruikt, hetgeen het geval niet was; het hiëratisch schrift komt alleen op de heilige papyrus-rollen voor.

{==418==} {>>pagina-aanduiding<<}
Men had in Egypte voor het dagelijksch gebruik eene andere schriftsoort, de demotische of enchoristische genoemd. Die schriftsoort komt juist op den ‘Steen van Rosetta’, waarvan óók gesproken wordt, met een hiëroglyphischen en Griekschen tekst voor. Deze steen is niet in 1779 (zoo als hier waarschijnlijk door eene drukfout staat), maar in 1797, tijdens de Fransche expeditie in Egypte, ontdekt.
De afbeeldingen van den steen van Rosetta, en die van de opschriften der rotsen van Sinaï, komen ons minder duidelijk voor dan de Egyptische (bl. 39), betrekkelijk de Joodsche gevangenen, door sheshonk (sisak) tijdens zijn inval in Palestina gemaakt, en die van den gevleugelden stier, de obelisk van Nimroud, en de voorstelling van den Assyrischen God nisroch, die ons een goed denkbeeld geven van hetgeen de nasporingen van botta en layard te Ninivé ontdekt hebben. Er wordt hier ook van eene inscriptie in spijkerschrift, dat pijl-spits-schrift genoemd wordt, eene afbeelding en eene vertaling gegeven, die aldus luidt: ‘Sanherib, de magtige Koning, Koning van het land van Assyrië, zittende op den troon des oordeels, vóór (of aan den ingang van) de stad Lachis (Lachisha): Ik geef verlof tot dezelver slagting.’ (Zie bl. 52, 53 en 54.)
Men vindt ook in dit werkjen op bl. 49 een tabellarisch overzigt van de Propheten, aantoonende de tijdperken in welke men veronderstelt dat hunne prophetiën zijn uitgesproken geworden. Tot opluistering dragen bij de vertalingen van Mr. i. da costa, van een gedicht op Iona (bl. 109), en van milton's Sonnet op den moord der Waldensen, Ao. 1656 (bl. 123).
Het aangekondigde geschrift bevat zoo vele merkwaardige bijzonderheden, dat wij het als eene bijdrage tot de geschiedenis des Bijbels aanbevelen. Op de Bijbelsche Geschiedenis echter, zoo als zij hier wordt voorgesteld, vallen gegronde aanmerkingen te maken. Over 't geheel is de vorm en de manier van behandeling zoo vreemd, eigenaardig Engelsch-vrouwelijk, dat, onzes inziens, de overbrenger, met het oog op zijn doel, veel beter zou hebben gedaan, zoo hij het bockje voor Nederlanders hadde omgewerkt, en niet, ál te naauwgezet, bloot vertaald.


{==419==} {>>pagina-aanduiding<<}

Een Wonder der Negentiende Eeuw. Naar het Fransch. Ten voordeele der school voor havelooze kinderen te Rotterdam. Te Rotterdam, bij van der Meer en Verbruggen. 1855. In 8vo. 39 bl. f :-30.

Alle partijen in de Christelijke Kerk erkennen in den Bijbel, ieder van haar standpunt, Gods Woord. Maar te veel werd er steeds over gestreden, en te weinig er naar geleefd. Ook onze verlichte eeuw kent die strijden, thans voornamelijk gevoerd tusschen de Ultramontanen en de Protestanten, en in ons Vaderland ook door de regtzinnigen en vrijzinnigen. Hier vindt men bijgeloof, dat het gezag des Bijbels ondermijnen wil; dáár heerschzucht en hoogmoed, die nevens Gods Woord pogen te stellen wat het best met hunne bedoelingen strookt; ginds waanwijsheid, die alles zoekt te vernietigen; elders formulierdwang, die de vrijheid des geestes tracht aan banden te leggen; schier overal is het hoogste belang der menschheid eene oorzaak van verdeeldheden, en terwijl we nog zoo verre zijn van ééne kudde te vormen onder éénen Herder, wordt er maar door weinigen aan gedacht om naar Gods Woord te leven en te handelen.
En wanneer nu eens dat Woord van God van ons wierd weggenomen, en de Allerhoogste daardoor ons aan ons-zelven overliet, welk eene verwarring, welk eene diep gevoelde behoefte zou er dan ontstaan, en hoe zou men 't verlies van dat Woord betreuren!
De Schrijver van het bovengenoemde werkje heeft getracht de gevolgen van zulk een verlies er in voor te stellen, en er aanleiding uit genomen tot eene scherpe satire tegen de menschelijke dwaasheid. Wij zouden een groot gedeelte van het boekje moeten afschrijven om 't goed te doen kennen, en daartoe is ons bestek te klein; maar het volgende diene om er eenig denkbeeld van te geven:
Eensklaps was over de gansche aarde de Bijbel verdwenen; slechts wit papier was er overgelaten; zelfs uit alle zoo Godgeleerde als andere werken waren alle Bijbelsche aanhalingen, ja, uitdrukkingen weggewischt; Kerkvaders en verlichte Katholieken, Jansenistische en Protestantsche Godgeleerde werken

{==420==} {>>pagina-aanduiding<<}
waren onkenbaar geworden; alleen de in-folio's der Jezuïten waren in hun geheel gebleven.
Eene Synode werd belegd, ten einde den Bijbel uit het geheugen te herstellen; alleen de Ultramontanen, die juichten, omdat zij meenden dat nu de ketters zouden verdwijnen en zich onderwerpen aan de Kerk, wilden aan de vergaderingen geen deel nemen. Alras openbaarde zich bij de beraadslagingen het verschil van gevoelen omtrent den Bijbel. De voorstellen der verschillende rationalistische partijen bleken onhoudbaar te zijn, wanneer ze in praktijk gebragt werden. De weinige Roomschen en Ultra-orthodoxen wenschten sommige hunner geliefkoosde leerstukken met meer duidelijkheid uitgedrukt en geheel ontwijfelbaar terug te vinden. En toen met veel moeite de Bijbel was hersteld, begonnen de partijen met vernieuwden ijver te klagen over verminking. Slechts een praktisch vroom man en eene vrome blinde vrouw, die nu haren buren uit het geheugen mededeelde wat zij van den Bijbel wist, hadden geleerd het Heilige Boek op prijs te stellen.
Hier eindigt de droom, want het bleek een droom te zijn, en hier ook eindigt het boekje met het statige woord: ‘de genadegiften Gods zijn onberouwelijk’.
Wij durven het werkje gerust aanbevelen. Ook de schets der verschillende partijen is over 't algemeen juist geteekend; en de vertaling is verdienstelijk. Het kome in veler handen, en bewege velen tot een meer dankbaar, meer werkdadig geloof.




Een paar Bladen uit de Geschiedenis der Kerkhervorming in de Nederlanden. Door D. Buddingh. (Overgedrukt uit Dowling's Geschiedenis der Roomsche Kerk. Tweede Deel, bl. 358, enz.) Te Dordrecht, bij H.R. van Elk. 1855. In 8vo. f :-70.

Het is eene onloochenbare waarheid, dat de Roomsch-Katholieke geestelijkheid der Middeleeuwen zich aan de grofste zedeloosheid en ongebondenheid overgaf. Wij behoeven de getuigenis van geene Protestantsche Schrijvers in te roepen, waar honderden Roomsch-Katholieken spreken; ja, de laatsten zulke gloeijend gekleurde tafereelen van Godsdienst- en zedenverval ophangen, dat de eersten - bevreesd eene beschul-
{==421==} {>>pagina-aanduiding<<}
diging van overdrijving op zich te laden - er naauwelijks den toeschouwer op durven wijzen. Men doorbladere slechts de Kanons der Conciliën, door den Abt migae uitgegeven; de Statuten der Synode onder Bisschop schenck van tautenburgh te Utrecht gehouden; de werken van bernard de clairvaux, bernard westerode, geert groete, om slechts enkelen te noemen. In het eerste Hoofdstuk van zijn geschrift laat buddingh twee nieuwe getuigen optreden: willem van hillegaertsberch, en jacob van oestvoren. De eerste schetst de verdorven zeden der geestelijkheid in een gedicht ‘Van der Heiligher Kercke’, dat in handschrift op 's Rijks Archief berust, en door b. achter zijne ‘Paar Bladen’ is uitgegeven; de laatste in: ‘De Gilde der blaauwe Schuut’; een gedicht dat ons het ‘Narrenschiff’ van sebastian brandt herinnert, en waarvan slechts fragmenten in dit geschrift voorkomen.
Na deze en andere Schrijvers over het zedenverval der maatschappij en geestelijkheid te hebben laten spreken, geeft de S. beknopt, doch naar waarheid, de overige redenen op, die de Hervorming noodzakelijk maakten; gewaagt van hen die reeds vroeger er naar verlangden; van de voorloopers der Hervorming; de aflaatprediking, ook in ons Vaderland; de Hervorming-zelve, en hare gevolgen. Wij mogen niet ontkennen dat de Schrijver zijn onderwerp met warmte behandeld heeft, doch beweren tevens dat hij eene menigte bronnen ongebruikt liet. Trouwens, zijn doel was slechts: eene korte schets, geene afgewerkte teekening te geven. Diepe historische studie, en vooral historische kritiek, kan men hier niet verwachten. Stijl en taal konden zuiverder zijn. Wij bevelen de ‘Bladen’, vooral het gedicht van hillegaertsberch, ter lezing aan.




Levensschetsen van invloedrijke Christenen in Nederland, tot aan de vestiging der Hervorming. Door E.J. Diest lorgion. Te Groningen, bij H.R. Roelfsema. 1855. In kl. 8vo. 216 bl. f 1-50.

Wij hebben veel van den Groninger Leeraar diest lorgion gelezen; maar niet een zijner talrijke geschriften met meer genoegen dan deze Levensschetsen van de apostelen van Nederland: eligius, willebrord, bonifacius, lebuinus, ludger; van de voorbereiders der Kerkhervorming in Nederland: gode-
{==422==} {>>pagina-aanduiding<<}
bald, gerard groete, thomas à kempis, gansfort, erasmus, en van de Nederlandsche Kerkhervormers: hendrik van zutphen, johannes pistorius, angelus merula, jan arentszoon, menno simons, petrus bloccius, duifhuis, petrus dathenus, filips van marnix, franciscus junius. Deze ‘Levensschetsen’ zijn zoo vele tafereelen, die, door een onzigtbaren draad aaneengehecht, een kort begrip der geschiedenis van de invoering van Christendom en Hervorming in ons Vaderland vormen. Eenvoudigheid van stijl, duidelijkheid van voorstelling, gemis van alle noodelooze geleerdheid, bij onpartijdigheid en waarheidsliefde, maken dit werkje tot een uitstekend boek voor het volk, waarvoor het bestemd is. Het is eenvoudig, maar niet laf, duidelijk, maar niet gerekt, zonder uitstalling van geleerdheid, en toch de vrucht van ernstig onderzoek, onpartijdig, maar verschoonend, waarheidlievend, doch in een liefderijken, Christelijken geest. Wij bevelen de lezing en herlezing er van met ruimte onze landgenooten aan. Het bekleede eene eereplaats in elke bibliotheek!
s.

De Mormonen. Een overzigt van het ontstaan, de inrigting en geloofsleer dezer Sekte. Door Dr. Moritz Busch. Uit het Hoogduitsch. Te Amsterdam, bij H.W. Mooy. 1856. In gr. 8vo. VIII en 185 bl. f 1-50.

Reeds in een vroeger Nommer wordt eene aankondiging van het werk van Dr. wolff, over de Mormonen, aangetroffen. Wij gelooven dat een der beide werken zonder schade had kunnen achterwege blijven. In détails toch mogen de boeken van Dr. wolff en Dr. busch verschillen, in de hoofdzaken komen zij overeen. Zij schijnen echter gelijktijdig gedrukt te zijn, waarvan de Uitgevers in hun debiet voorzeker de nadeelige gevolgen zullen ondervinden.
Gaarne erkennen wij echter dat ook eene duidelijke, levendige en onpartijdige schets der Mormonen hier door Dr. busch, die eenigen tijd in de Vereenigde Staten heeft doorgebragt, gegeven wordt; eene schets die wij met den Vertaler gaarne aanbevelen als een afschrikwekkend voorbeeld van de afdwalingen waartoe men vervalt wanneer de geest van christus het hart niet bestuurt.

{==423==} {>>pagina-aanduiding<<}

De vertaling is over het algemeen wèl geslaagd. De schijnbaar verkeerde vertaling van: primus inter pares, in: de eerste onder allen (bl. 25), dat: de eerste onder gelijken moet zijn, zal wel aan eene schrijf- of drukfout zijn te wijten.
†‒.





Togt door het Heilige Land, vooral tot het onderzoek der Jordaan en der Doode Zee. Door W.F. Lynch, Luit. ter Zee, in dienst der Vereenigde Staten. Naar den zesden druk uit het Engelsch vertaald door J.P. Stricker, Theol. Doct., en Predikant te Amsterdam. Twee Deelen. Met platen en kaarten. Te Dordrecht, bij P.K. Braat. - 1855. In gr. 8vo. XII en 512 bl. f 4-90.

Er is geene rivier op de gansche wereld zoo algemeen bekend als de Jordaan, en geene Zee wier naam Joden, Christenen en Mohammedanen zoo zeer met eene eerbiedige huivering vervult als die van de Doode Zee. En juist die beide wateren hebben zich het meest aan het wetenschappelijk onderzoek onttrokken. Den juisten loop der Jordaan met al hare kronkelingen bepaalde men, tot vóór nog weinige jaren, slechts bij gissing, - en de Doode Zee was nog niet door menschen bevaren. De diepte en geologische geaardheid van die geheimzinnige waterkom was tot dus ver een raadsel. Over beide bleef een sluijer gespreid, niettegenstaande de bewonderenswaardige pogingen van den geleerden seetzen, en den onverschrokken burckhardt, die na elkander in het begin dezer eeuw, onder het masker van den Islam, de Jordaanbronnen opspoorden, en de Doode Zee omtrokken. Immers sedert 721 na chr.. de pelgrim willibald, Bisschop van Eichstadt (een neef van bonifacius, den Apostel der Duitschers), was slechts eenmaal, en wel door gottfried van bouillon, den Koning van Jeruzalem, de Jordaanvlakte door eenen Westerling doorgetrokken van de Zee af van Tiberias tot aan de Doode Zee. De regte terrein-opneming van het Jordaan-dal, en het onderzoek naar de diepte, breedte en kronkelingen der rivier, had eerst plaats in 1841 door den Engelschen Ingenieur symonds, en daarmede was een begin gemaakt tot verkrijging eener juiste kennis van dat gedeelte van Palestina. - Zes

{==424==} {>>pagina-aanduiding<<}
jaren later werd door de Britsche Admiraliteit eene tweede expeditie ondernomen, en de leiding er van opgedragen aan den Luitenant der Koninklijke vloot molyneux, die echter met de zomerhitte, de ondiepte der Jordaan, en de ruwe rooverbenden te kampen had, en die, even als costigan, zijn voorganger, in het onderzoek der Doode Zee, vóór dat het doel van den togt bereikt was, werd weggerukt door zenuwkoortsen, het gevolg van vermoeijenissen en klimaat. - Wat echter de Oude Wereld te vergeefs beproefd had, zou gelukken aan de Nieuwe, - Amerika behaalde de kroon welke Engeland niet had kunnen verkrijgen, doch waartoe Engeland in zijne mislukte pogingen den weg had gewezen. In de Vereenigde Staten van Noord-Amerika toch was, vooral door den beroemden robinson, de belangstelling in Palestina in zoo hooge mate gaande gemaakt, dat het verzoek van den Luitenant ter Zee lynch, om de Jordaan en de Doode Zee naauwkeurig te onderzoeken, werd toegestaan. Lynch deed daartoe twee booten bouwen: eene van koper en eene van gegalvaniseerd ijzer. Twee officieren en tien uitgelezen matrozen werden hem toegevoegd, terwijl een naamgenoot van het hoofd der onderneming belast werd met het herbarium, en later in de Levant twee Doctoren als vrijwilligers aan de expeditie werden toegevoegd. Met de resultaten van dien allerbelangrijksten togt werden wij reeds vóór zes jaren bekend door ritter (*), den beroemden geleerde en vriend van robinson, met wien als ware 't een nieuw tijdperk in de geschiedenis der geographische
wetenschappen is aangevangen, getuige zijn reuzenwerk: Die Erdkunde. Wat ritter toen echter kortelijk van dien togt mededeelde, vinden wij uitvoerig in lynch's Narrative of the United States expedition to the river Jordan and the Dead Sea, waarvan het voor ons liggend werk eene uitnemende vertaling is.
Wij willen 't niet ontveinzen, dat wij schier geene woorden hebben om onze vreugde over den togt van lynch en zijne mededeelingen dienaangaande uit te drukken. Hij toch heeft den sluijer, die eeuwen lang over de Jordaan, het Jordaan-
{==425==} {>>pagina-aanduiding<<}
dal, en de Doode Zee was uitgespreid, geheel opgeheven. Hij kon dat ook doen boven velen. Niet alleen werden op eene onbekrompen wijze de kosten dier belangrijke onderneming gedragen door de Vereenigde Staten, maar lynch was tot zoodanigen togt meer dan anderen berekend; want hij vereenigde in zich de kennis van den geleerde, met den moed en het beleid van den krijgsman, en met den gemoedelijken Godsdienstzin van den Christen: noodzakelijke vereischten voor hem die met vrucht wil reizen in het Heilige Land, noodzakelijk bovenal voor het hoofd eener onderneming als deze.
Om eenig denkbeeld van de moeijelijkheid van dien togt te geven, behoeven wij slechts te herinneren dat de booten van St. Jean d'Acre naar de Zee van Galilea over land moesten gedragen en getrokken worden door kameelen, terwijl de ongebaande weg vaak over bergen en rotsen liep. Den 4den April werd met het vervoer der booten een begin gemaakt, die, na groote inspanning, den 8sten dier maand in de blaauwe wateren der Galilesche Zee werden nedergelaten, waar sedert bijna achttien eeuwen geen vaartuig van eenigen omvang het water doorkliefd had. De eenige boot die te Tiberias was, kocht lynch om bij het overbrengen der goederen dienst te bewijzen en transportkosten te sparen; maar reeds den derden morgen bevond zij zich in eenen zinkenden staat. Geen wonder, want de Jordaan kenmerkt zich door talrijke en gevaarlijke vallen. ‘Wij hadden’ - zegt lynch (I, 242) - ‘oude kanalen op te ruimen, nieuwe te maken, en soms stortten wij met groote snelheid plotseling over verschrikkelijke vallen naar beneden, waarbij wij geen anderen steun hadden dan in ons vertrouwen op de Voorzienigheid. Zoo groot waren de bezwaren, dat wij den tweeden avond, in eene regte lijn, slechts op twaalf mijlen (vier uren) afstands van Tiberias waren. - Geene andere soort van booten in de wereld dan zulken als wij hebben, die bij stevigen bouw gemakkelijk op het water drijven, zou zulke stooten, als wij gekregen hebben, hebben kunnen uithouden. - Wij zijn over zeven-en-twintig dreigende rapiden heengekomen, en behalve deze hebben wij nog eene menigte van mindere beteekenis ontmoet. - Haar loop is nog kronkelender dan die der Missisippi.’ - Die moeiteen gevaarvolle togt werd den 10den April des namiddags, toen zij uit het meer van Galilea op de Jordaan kwamen, begonnen,

{==426==} {>>pagina-aanduiding<<}
en eerst in den avond van den 17den April volbragt bij Jericho, op weinig mijlen afstands van de Doode Zee. Molyneux had vroeger óók acht dagen op de Jordaan, van de Zee van Tiberias af tot Jericho, doorgebragt. Acht dagen! voorwaar een lange tijd, wanneer men bedenkt dat de afstand, in eene regte lijn, niet meer dan dertig uren is! - De belangrijkheid der Amerikaansche expeditie werd nog verhoogd doordien de Luitenant dale, aan het hoofd eener karavane, zoo digt mogelijk langs de Jordaan trok, en met de zijnen een belangrijk en veelzijdig onderzoek naar het Jordaan-dal instelde. Gelijk dus vóór vijftig jaren seetzen de nieuwe ontdekker der Jordaan-bronnen was, zoo is lynch de eerste die eene juiste en volledige mededeeling en voorstelling van die geheel eenige rivier geeft, zoo wel wat hare steeds verschillende breedte en diepte aangaat, als haren kronkelenden loop en hare afwisselende boorden.
Den 18den April begon de niet minder merkwaardige togt op de Doode Zee. In welke gemoedstemming en in welke gevaren de koene reizigers verkeerden, blijkt uit het verhaal van lynch (II, bl. 4): ‘Van tijd tot tijd scheen het, als of de Almagtige met misnoegen op ons nederzag, omdat wij eene Zee poogden te bevaren die Hij in Zijnen toorn te voorschijn bragt. Onder de Arabieren gelooft men algemeen, dat niemand, die zich op deze Zee waagt, in het leven kan blijven. Bij herhaling werd ons de noodlottige dood van costigan en molyneux voorgehouden om ons af te schrikken. De eerste bragt eenige weinige dagen op haar door, de laatste slechts ongeveer twintig uren, en keerde terug naar de plaats, waar hij zich had ingescheept, zonder op hare kusten te landen. De een werd stervend aan de kust gevonden, en de andere stierf in November laatstleden, terstond na zijne terugkomst, ten gevolge van koorts, die hij op hare wateren gekregen had. Maar ofschoon de Zee een dreigend voorkomen had aangenomen, en de weggevreten bergen, steil en verkalkt, aan beide kanten schrikwekkend opdoemden, en zout en asch zich mengden met hun zand, en stinkende zwavelachtige bronnen door hunne ravijnen naar beneden vloeiden, toch wanhoopten wij niet. Wel greep een diep ontzag ons aan, doch wij waren niet verschrikt; het ergste vreezende, en toch nog het beste hopende waren wij er op bereid om eenen akeligen nacht

{==427==} {>>pagina-aanduiding<<}
door te brengen op de vreeselijkste woestenij, die wij ooit gezien hadden.’ - Twintig dagen heeft lynch met zijne voortreffelijke togtgenooten op dat geheimzinnige meer, welks water een walgelijk mengsel van bitter en zout is, doorgebragt, en in dien tijd die Zee zorgvuldig gepeild, hare geographische ligging bepaald, eene naauwkeurige topographische schets van hare kusten vervaardigd, zich stellige opgaven verschaft van de temperatuur, breedte, diepte, snelheid der stroomen, die zich in haar ontlasten; zij hebben in dien tijd exemplaren van allerlei aard verzameld, en aanteekening gehouden van de winden, stroomen, weêrsveranderingen en alle verschijnselen die zich in den dampkring voordeden. Geen wonder dat de geleerde reiziger door dat alles en door een getrouw verhaal der gebeurtenissen een juist denkbeeld geeft van die wonderlijke watermassa. - De belangrijkheid van zulk een degelijk wetenschappelijk onderzoek is groot; de meest krachtige bewijzen geeft het voor de historische waarheid der Schriften des Ouden Verbonds. Dat blijkt ons ook uit de rondborstige verklaring van den geleerden Zee-Officier (II, 115): ‘Wij kwamen op deze Zee met tegenstrijdige meeningen. Één van ons gezelschap was een twijfelaar, en een ander kwam er, naar ik meen, openlijk voor uit, dat hij het Mozaïsch verhaal niet geloofde. Na een naauwkeurig onderzoek van twintig dagen waren wij, als ik mij niet bedrieg, eenparig overtuigd van de waarheid van het Bijbelsche verhaal omtrent de verwoesting van de steden der vlakte.’ Hoe treffend komt deze verklaring overeen met die van onzen van senden, toen hij, de Seféla doorkruist hebbende, betuigde: ‘Mijnen Bijbel in handen, is het mij, als of ik eenklaps aan zijne oorkonde eene reeks van zegels zie gehecht. Die zegels hebben meer of min geleden door de hand des tijds; sommige er van zijn gescheurd, van andere zijn stukken afgebroken;
beeldwerk en inschrift zijn gedeeltelijk uitgewischt; maar de kenmerken van den echten stempel dragen alle. - Het charter der gewijde geschiedenis prijkt aldus met eigenaardige bewijzen. Ik schat ze hooger dan die ik vond in andere landen, waar de graveernaald op platen van koper of aan opgerigte gedenkzuilen heeft geschreven van feiten der historie; want hier zijn natuurlijke gedenkteekenen, bij welke niet valt te denken aan eenig toeleg of opzet, ten einde de waarheid te staven. Eene

{==428==} {>>pagina-aanduiding<<}
bewijskracht, die de drogrede doet verstommen, die de lippen des twijfelaars sluit, die het natuurlijk verstand dadelijk en volkomen overtuigt, gaat er uit van dit merkwaardig verschijnsel.’ - De slotsom van lynch's naauwkeurig onderzoek der Doode Zee is deze: ‘De gevolgtrekking, uit het Bijbelsch berigt afgeleid, dat deze gansche kloof eene vlakte is geweest, die door den toorn Gods ingezonken en overstelpt is, schijnt bevestiging te vinden in het buitengewone karakter onzer peilingen. De bodem dezer Zee bestaat uit twee overstroomde vlakten, eene verhevene en eene lage: de eerste gemiddeld dertien en de laatste dertien-honderd voet beneden de oppervlakte. Door de Noordelijke, die de grootste en diepste is, loopt eene ravijn, die beschouwd kan worden als de verlengde bedding der Jordaan, en deze schijnt weder in verband te staan met de Wâdy el Djeib, eene ravijn in eene ravijn, aan het Zuidelijk einde der Zee.’
Nog door eene derde zaak heeft zich de Amerikaansche expeditie bijzonder verdienstelijk gemaakt, namelijk door de naauwkeurige nivellering van het terrein, inzonderheid van de Doode Zee af over Jeruzalem naar Jaffa. - Zij hebben met hun waterpas eene lijn gemaakt, van de kom der Doode Zee af door de woestijn van Judea, over steilten en bergruggen, de hoogten af en dwars door gapende ravijnen heen, en dat meestal onder eene verschroeijende zon. Menigeen zou het voor onuitvoerlijk gehouden hebben. En toch is het volbragt; en wel zoo naauwkeurig, zegt lynch, als hij gelooft dat het ooit geschieden kan.
Door het naauwkeurig onderzoek der Jordaan, der Doode Zee, en de nivellering van de Doode tot de Middellandsche Zee, munt deze reisbeschrijving uit boven alle andere van het Heilige Land. Zij wordt verhoogd door de voortreffelijke kaartjes van de Jordaan en de Doode Zee. In andere opzigten moet zij voor vele onderdoen, en ontdekt men spoedig dat lynch niet de doorkneede Oudheid- en Geschiedkundige, veel minder de degelijke Godgeleerde of gloeijende Dichter is. De Schrijver erkent zulks meermalen volmondig. Het eerste en laatste gedeelte van het werk is dan ook het minst belangrijke.
Niet elke zienswijze van den Schrijver zal ook in Nederland gedeeld worden, en door hen, die met ons eene constitutionele monarchie voor den besten regeringsvorm houden,

{==429==} {>>pagina-aanduiding<<}
zal ook geen ja en amen worden gezegd op zijne republikeinsche uitboezeming (II, 57): ‘De tijd komt, ja, het begin is nu reeds daar, dat al de Koningen met al hunne afstammelingen van hunne plaatsen zullen gestooten worden, en hun deel zullen hebben aan de moeiten en verdrietelijkheden van het groote menschengezin, wanneer, niet slechts in theorie, maar inderdaad, iedereen, wij en alle menschen burgerlijk gelijk zullen wezen; dan zal de wereld eene gelukkige zijn, want vrijheid, regt genoten, brengt alle zegeningen met zich.’
Van verdere aanmerkingen op dit belangrijke werk onthouden wij ons, daar de hoofdzaken zoo voortreffelijk zijn behandeld, en de resultaten verkregen zijn met zoo veel zorg, moeite en levensgevaar, ja, zelfs ten koste van het leven van den voortreffelijken Officier dale, die aan de gevolgen van den togt is bezweken.
Omtrent de vertaling veroorloven wij ons nog een enkel woord. Over het algemeen is zij zeer gelukkig, zoodat men bijna niet bemerkt dat het eene vertaling is, en menig naïve zegswijze zeer goed is teruggegeven. - Waar echter een zoo degelijk Godgeleerde als onze stricker als Vertaler optreedt, verwacht men méér. Daarom willen wij drie bepaalde aanmerkingen niet terughouden, in de hoop dat een ruim en wèl verdiend debiet eenen tweeden druk noodzakelijk zal maken, en den geleerden Vertaler in de gelegenheid zal stellen, om er, des verkiezende, gebruik van te maken. Vooreerst zou eene historische schets van de pogingen tot onderzoek der Jordaan en Doode Zee, door seetzen, burckhardt, symonds, costigan, molyneux, en anderen, de belangrijkheid van het werk niet weinig verhoogen; ten tweede: het gemis van enkele historische aanmerkingen en Godgeleerde teregtwijzingen is een niet gering gebrek; ten derde is een kaartje van Palestina bijna onmisbaar om eene juiste voorstelling van den togt te verkrijgen. Mogt een tweede druk noodig worden, dan kunnen wij dat hetwelk achter het bovengenoemde werkje van carl ritter (Zur Erläuterung der Beschiffung des Jordan und Todten Meeres, nach Capt. lynch Expedit. 1849, gez. von h. lange) zeer aanbevelen. - Bij eenen tweeden druk zal de geleerde Vertaler ook de ingeslopen fouten wel verbeteren, zoo als (II, 212): ‘in het 600ste jaar der Hedschra, of nu zoo wat 800 jaar geleden’, hetwelk moet zijn 600; immers het eerste

{==430==} {>>pagina-aanduiding<<}
jaar der Hedschra (mohammed's vlugt van Mekka naar Medina) was 622 jaren na christus.
Niemand, die eenig belang stelt in het Heilige Land, mag dit werk ongelezen laten. En wie zou omtrent dat eens zoo gezegende land, hetwelk tegenwoordig even zoo onveilig als onvruchtbaar is, onverschillig zijn; vooral thans, nu er voor Palestina kennelijk een nieuw tijdvak aanbreekt; een tijdvak van langdurigen strijd misschien; maar uit dien strijd zal eindelijk toch veiligheid en vruchtbaarheid, orde en vrijheid geboren worden. Meer en meer wordt bewaarheid wat in ‘Het Heilige Land’ door van senden geschreven staat (II, 232): ‘Nadert die blijde dag, waarop Palestina tot eenen wettigen toestand terugkeert, en weder hergeven wordt aan het Christendom, dat van daar is uitgegaan? Is de herstelling van Palestina aanstaande? Griekenland is eens hersteld omdat het Griekenland was. Maar heeft Palestina niet alleen wegens zijn verleden, maar ook om deszelfs heiluitzigten niet nog grooter aanspraak er op? Moeten de Europesche Mogendheden niet méér doen, dan zij gedaan hebben, toen zij in Palestina de Egyptische regering, die toch regering was, hebben doen ophouden, om haar te laten vervangen door eene schandelijke willekeur en bandeloosheid? De verwezenlijking van dat denkbeeld ontvangt meer en meer waarschijnlijkheid. De Turken vreezen het. Men bespeurt het bij hen, hoe zij meer en meer gevoelen, dat zij dit land eens aan de Europesche magt zullen verliezen.’
Moge de expeditie tot opsporing der bronnen van den Nijl, aan wier hoofd de Graaf d'escayrai de lauture staat, met eenen uitslag worden bekroond gelijk die van lynch!
†‒.




Engelands Australische Koloniën in haar ontstaan en tegenwoordigen toestand. Naar het Engelsch van William Hughes, vroeger Professor in de Aardrijkskunde, enz., door J.P. Bredius, Secretaris der Kamer van Koophandel en Fabrijken te Dordrecht. Te Dordrecht, bij P.K. Braat. 1855. In kl. 8vo. XII en 299 bl. f 1-90.

Het werelddeel, door Nederlanders in den aanvang der

{==431==} {>>pagina-aanduiding<<}
zeventiende eeuw ontdekt, door hunne opgevolgde togten, gedurende veertig jaren, nader bekend geworden, op Noord-, op West-, op Zuidkust in bezit genomen en Nieuw-Holland genoemd, is eerst sinds zeventig jaren met Europeërs bevolkt geworden. Jaren lang heeft men daarna over dat Nieuw-Holland of eigenlijk over deszelfs Oostkust gesproken onder den naam van Botany-bay, om daarmede aan te duiden de straf-kolonie van Groot-Brittanje, dat verbannings-oord, waar het schuim van Londen, eene bevolking bevattende bijna zoo groot als die van onzen geheelen Staat, jaar op jaar werd heengezonden. De eigenlijke landverhuizing daarheen telt naauwelijks vijf-en-dertig jaren, en het trekken van geldgierige goudgravers is nog geen vijf jaren oud; want eerst in Mei 1851 werd het in de Kolonie Nieuw-Zuid-Wallis ruchtbaar, dat in Februarij van dat jaar hargreaves ten N.W. van stad Bathurst goud had gevonden. Later werd ook in de Kolonie Victoria en elders goud gevonden, en de goudgraving leverde aanzienlijke uitkomsten op. - Sedert dien tijd vooral is de aandacht van Europa op de Zuid- en Oostkust van Nieuw-Holland gevestigd, wier bevolking en vertier schier dagelijks vermeerderen, en wier belangrijkheid op velerlei wijze steeds toeneemt.
De Heer bredius, van die belangrijkheid doordrongen, heeft geoordeeld de ‘Engelsch-Australische Koloniën’ onzen landgenooten meer van nabij te moeten bekend maken, deels voor hunne handelsondernemingen, en anderdeels omdat ‘Australië een onmetelijk veld voor de landverhuizing aanbiedt’. Met reden zegt hij in 't Voorberigt van het werk welks titel hierboven is opgegeven: ‘Het goud, dat het land oplevert, is niet zijn grootste schat. Het zal slechts het middel wezen om de overtollige bewoners derwaarts te lokken, en zoo doende eene bevolking te erlangen, die weldra, het aanlokkelijk, doch vaak bedriegelijk goudzoeken moede, tot andere bedrijven hare toevlugt nemen zal, en hierdoor eene nijverheid doen ontstaan, welke de wezenlijke schatten des lands zal doen te voorschijn komen.’ - Wat de landverhuizing aangaat, is hij wel van oordeel, dat óns Vaderland slechts een gering aandeel in de bestaande behoefte aan handenarbeid zal leveren, maar hij geeft nogtans ook daaromtrent behartigenswaardige wenken.
‘Ons land is op de kaart van zelf aangewezen als de ge-
{==432==} {>>pagina-aanduiding<<}
schiktste plaats, van waar die scharen van landverhuizers, die het Duitsche vaderland verlaten. om in andere werelddeelen meerdere vrijheid of betere gelegenheid tot ontwikkeling hunner werkkracht te vinden, de zeereis zullen aanvaarden, en het is te hopen dat die landverhuizingsstroom weldra zal worden teruggebragt in de natuurlijke rigting, welke hij schijnt verlaten te hebben, door het gemis dier wettelijke bepalingen, welke aan die vreemdelingen eenen waarborg voor eene goede behandeling en voor eene getrouwe nakoming der met hen aangegane overeenkomsten moeten opleveren, - en misschien ook doordien het bezorgen der landverhuizing regtstreeks naar de plaats van bestemming bij ons nog maar weinig behartigd is, en niet altijd door even soliede huizen of personen is behandeld.
‘Het behoeft intusschen geen betoog’ - voegt er de Heer r. in zijne Voorrede bij - ‘dat de vestiging van soliede landverhuizings-agentschappen in onze voornaamste handelsteden voor deze groote voordeelen zoude kunnen opleveren, en aan een niet onbelangrijk gedeelte onzer schoone koopvaardijvloot een ruim en winstgevend emplooi zoude kunnen verschaffen.’
Wij hebben des te eerder deze regels aangehaald, omdat zij het standpunt aanwijzen, van waar de Vertaler bij zijnen arbeid is uitgegaan, en ons doen zien, om welke redenen de Secretaris eener Kamer van Koophandel en Fabrijken, in eene der voornaamste steden van Zuid-Holland, zich met de vertolking van dit overzigt heeft onledig gehouden. Onze handelaars en reeders met de Engelsche Koloniën in Australië, en met de bevolking dier streken en hunne voortbrengselen bekend te maken: ziedaar zijn doel. Het werkje van hughes kwam hem daartoe geschikt voor, en zoo is het dat wij een ‘Handboek over de Australische Koloniën’ hebben verkregen.
Dewijl het geschrift in het Engelsch reeds vóór omtrent drie jaren is verschenen, heeft b., zoo veel noodig, daarop in den tekst, of in eene noot aandachtig gemaakt. Hij levert buitendien eenige opgaven omtrent in- en uitvoer met betrekking tot Victoria en tot Sidney in het 1e kwartaal van 1855.
Verre zij het van ons het den Vertaler euvel te duiden dat hij niet ook andere gelijktijdig of sedert verschenen werken over de Australische Koloniën heeft geraadpleegd. Misschien zouden dan sommige opgaven eenigermate door hem zijn ge-
{==433==} {>>pagina-aanduiding<<}
wijzigd; doch eigenlijk is het ons vrij onverschillig of, b.v., zoo als hughes verzekert, de eerste goud-ontdekking van hargreaves (bl. 251) moet gebragt worden tot den 12den Februarij 1851, dan of ze, volgens butler-carp, eerst van den 3den April 1851 dagteekent. - Hetgeen wij bepaaldelijk over die Koloniën in onze taal bezitten - zoo wij ons niet vergissen in ‘Onze Tijd’ - dagteekent reeds van de eerste maanden na de ontdekking van hargreaves; het was dus wel tijd onze litteratuur met latere en uitvoeriger berigten deswege te verrijken. - Wij mogen echter niet verzwijgen dat het ons is voorgekomen, als of de Vertaler met de Engelsche gewoonten en gebruiken, ook met geijkte vertolking van inrigtingen en collegiën, niet genoeg bekend geweest. Op belangrijker onnaauwkeurigheden stuitten wij echter ook. Zoo lezen wij, b.v., op bl. 170: ‘Sydney ontvangt een ruimen toevoer van water uit eene uitgestrekte zwamachtige streek, de Lachlan Zwamp geheeten; eene soort van natuurlijke spons, gelegen tusschen de stad en de oevers van Botanybaai’. Men zal hier moeten lezen: moerassige vlakte, de Lachlan Swamp geheeten; eene soort van broekland of broekgrond, enz.
Het werk bevat een-en-dertig Hoofdstukken, en begint met de eerste ontdekking van Australië, de reizen of togten der Spanjaarden, Hollanders en Engelschen derwaarts, en de vestiging der strafkolonie Nieuw-Zuid-Wallis, kort nadat de Oostkust door cook was bezocht, die daarvan eene schoone, in waarheid te schoone beschrijving had gegeven. Men wordt bekend gemaakt met de bezwaren welke de eerste kolonisatie hebben vergezeld, en met de verschillende Gouverneurs der strafkolonie en hunne verrigtingen. De togten langs de kusten en in de binnenlanden worden vermeld. De gedaante des lands, de bergen, rivieren, vlakten, en het klimaat worden beschreven, alsmede de voortbrengselen uit het planten- en dierenrijk, die zoo zeer verschillen van hetgeen de Natuuronderzoeker in de andere werelddeelen heeft opgemerkt. Ook met de inboorlingen of Papoe-Negers wordt men bekend gemaakt, doch de schildering van hughes is, naar óns gevoelen, te ongunstig. Eene bijzondere wijziging ontvingen de zeden der vrije kolonisten, allen uit Groot-Brittanje afkomstig, door de menigte veroordeelden of convicts, misdadigers van de ergste soort, uit de Engelsche gevangenissen, die het

{==434==} {>>pagina-aanduiding<<}
Koloniaal Gouvernement, gaarne als arbeiders aan de kolonisten schonk. Daardoor bestond in de ontluikende Kolonie het gebrek niet aan veehoeders, veld-arbeiders of huisbedienden, dat gewoonlijk den bloei eener eerste kolonisatie tegenhoudt. De schaduwzijde van dien toestand kan men in het werk lezen, en vernemen welke de heerschende ondeugden dier bevolking zijn geworden. Tegenwoordig bestaat een groot gedeelte der vrije bevolking uit convicts wier straftijd verloopen is, of die afslag van straf hebben gekregen, en uit kinderen en afstammelingen van convicts.
Na eene algemeene beschrijving volgt die van verschillende Koloniën, als: Nieuw-Zuid-Wallis, Victoria of Port-Philip, Zuid-Australië, West-Australië en Van Diemensland. - Daarna komen de gouddelvingen ter sprake, en ten slotte wordt gesproken over kolonisatie in die streken, over stoomgemeenschap, over kolonisatie-maatschappijen, over de kansen van den landverhuizer, en over de vermoedelijke toekomst van Australië.
Uit de optelling van de Koloniën, alhier ter sprake gebragt, ziet men dat de woorden: ‘Australische Koloniën’, niet in de eigenlijke of algemeene beteekenis moeten worden opgevat. Immers de Koloniën in Nieuw-Zeeland behooren mede daartoe, en had de Heer bredius ook daarover willen handelen, dan zou 't hem niet ontbroken hebben aan Handboeken en dergelijke beschrijvingen, waarvan sommigen zelfs zeer uitvoerig zijn, en andere van meer of minder goede kaarten zijn voorzien. Naar de woorden, uit zijne Voorrede aangehaald, schijnt zijn doel slechts te zijn geweest: den handelstand en de reederijen opmerkzaam te maken op de meer nabijgelegen kusten van Nieuw-Holland, waarheen scheepvaart en landverhuizing, ook uit de havens van het vasteland van Europa, meer en meer gerigt worden. - Jammer achten wij het evenwel, uit hoofde van de weinige bekendheid dier verwijderde streken, dat de Vertaler er geene kaart van de Britsche Koloniën in Nieuw-Holland en op Van Diemensland of Tasmania heeft bijgevoegd.
Enkele onnaauwkeurigheden worden hier en daar aangetroffen, zoo als, b.v., op bl. 40, waar gesproken wordt van de vroegste Nederlandsche ontdekking. Wij willen die echter niet angstvallig nasporen, maar liever door een paar opgaven den lezer eenig denkbeeld van die Koloniën trachten te geven.

{==435==} {>>pagina-aanduiding<<}

Bl. 104. ‘Sedert 1840 heeft Nieuw-Zuid-Wallis geen nieuwen toevoer van misdadigers ontvangen; uit dien hoofde bedroeg in 1849 het getal veroordeelden niet meer dan 3500 koppen op eene geheele bevolking van 246,000 zielen. - De blanke bevolking op het Australische vasteland bedroeg in 1851, 336,000 zielen, zoodat met die van Tasmania men 400,000 zielen rekenen kon.’ Dat getal was, in het midden van 1855, volgens den Vertaler, reeds ver boven een half millioen gestegen, hetgeen zich gemakkelijk laat begrijpen, dewijl eerst sedert 1851 de goudmijnen hare aantrekkingskracht hebben doen gevoelen. Dat ook die invloed niet gunstig heeft gewerkt op de zeden, waarvan op bl. 108 reeds geen uitlokkelijk tafereel wordt opgehangen, laat zich begrijpen.
Bl. 141. ‘De wol-uitvoer naar Engeland - zoo wij ons niet vergissen gedwongen bestemming - is op onbegrijpelijke wijze toegenomen, en geeft een denkbeeld van de uitgebreidheid der schapenfokkerij. In 1830 bedroeg die uitvoer nog geen millioen N. ℔, in 1840 schaars vijf millioen N. ℔, en in 1850 bereids 19½ mill. N. ℔. Nieuw-Zuid-Wallis leverde van de laatste hoeveelheid 2/5, Port-Phillip of Victoria ruim 2/5, en Zuid-Australië het overige.’
Het ware overbodig over de belangrijkheid van dit werk uit te weiden. De Heer bredius verdient er dank voor, en wij wenschen hartelijk dat zijne lofwaardige bedoeling: de schraging der Nederlandsche welvaart, er door bereikt of althans bevorderd moge worden.





De Staatkunde van Nederland in betrekking tot Japan, door den Consul J.C.H. Bley. Uit het Hoogduitsch, met Voorberigt en Inleiding door H.J. Lion. Te Deventer, bij A. ter Gunne. 1856. In gr. 8vo. XVI en 64 bl. f :-70.

Het wekt reeds belangstelling op wanneer slechts het woord Japan wordt vernomen. De eilanden toch, in het verre Oosten gelegen, welke onder dien naam bekend zijn, hebben nog altijd, hoezeer daarover vrij wat boeken zijn geschreven, voor ons, Westerlingen, iets geheimzinnigs, iets fabelachtigs. Immers die eilanden zijn, sedert ruim twee eeuwen, gesloten voor alle vrije onderzoek van den rusteloozen Europeër, wiens ‘inquisitive humor’, zoo als de Engelschman die zucht wel eens

{==436==} {>>pagina-aanduiding<<}
noemt, het anderen wel eens vrij lastig kan maken. Wij weten, dat, sedert de scheepsmagt der Noord-Amerikaansche Unie werd uitgezonden om onderhandelingen met het hof van Jedo te openen, welke tot een handelstractaat zouden leiden (volgens de couranten, om dat hof tot een handelstractaat te dwingen), het Rijk Nippon en zijne Staatkunde veelvuldig is besproken geworden, niet alleen; maar ook de Staatkunde door Nederland in betrekking tot Japan gevolgd. Nederland is het eenige der Westersche Rijken dat tot nu onlangs toegang had in Japan; derhalve moet het hof van 's Gravenhage schuld zijn aan de voortdurende uitsluiting der andere natiën. Zóó wordt in verscheidene Rijken door de Journalistiek geoordeeld, en zóó partijdig wordt inzonderheid geoordeeld door een groot gedeelte der Journalen welke in het naburige Duitschland het licht zien. De verwantschap van volk en taal, zou men meenen, moest aldaar tot een milder oordeel leiden - doch, neen, de Hoogduitsche dagbladen, welke in de nabijheid van onze grenzen worden uitgegeven, zijn het vinnigst in de veroordeeling van de Nederlandsche Staatkunde. - Daartegen is de Heer bley, Consul (te Bremen ni fallor), opgetreden, en wel door de uitgave van het uitvoerig verslag van den Minister van Koloniën pahud, aan Z.M., van den 12den Februarij 1855. Dat ‘Rapport’ behelst de geschiedenis van het gebeurde in en na 1844, en doet met klaarheid uitkomen welke belangelooze pogingen door Nederland zijn aangewend, om botsingen tusschen Japan en andere Staten van de beschaafde wereld te voorkomen, en hoe zeer overreding is beproefd om Japan voor den wereldhandel te doen openen. De Heer bley heeft het Rapport doen voorafgaan en volgen van bedenkingen en toelichtingen, welke strekken kunnen om onze Duitsche naburen te overtuigen van de allezins vrijzinnige handelspolitiek door
Nederland gevolgd. - Eene Tabel A geeft het overzigt van de handelsbetrekkingen tusschen Nederland en Duitschland, van de jaren 1846 tot en met 1853, waaruit blijkt dat de uitvoer van Duitschland naar Nederland jaarlijks heeft bedragen ruim 63 mill. gulden, en de invoer naar Duitschland ruim 44 mill. gulden, terwijl de doorvoer door Nederland per jaar is geweest ruim 61½ mill. gulden. De voornaamste artikelen van in- en uitvoer worden mede in soort en hoeveelheid ieder jaar vermeld.

{==437==} {>>pagina-aanduiding<<}

Deze belangrijke brochure behelst bovendien het verdrag tusschen het Japansch Gouvernement en dat van de Noord-Amerikaansche Unie, gesloten te Kanagawa den 31sten Maart 1854, zoodat alles wat, met betrekking tot de openstelling van Japan voor de beschaafde volken, ter zake kan dienen, in de brochure is bijeengebragt. Immers wat ook Jhr. ph. f. von siebold, in zijne brochure: ‘Pogingen door Nederland en Rusland gedaan tot openstelling van Japan’, moge zeggen omtrent de wèlgeslaagde pogingen van den Russischen Admiraal putiatine ‘tot opening van Japan voor den Zeehandel van alle natiën’, waarvan de uitslag reeds den 10den Februarij 1854 te Nagasaki zoude zijn bekend geweest, - niets daarvan is tot heden wereldkundig geworden. Het is echter niet onmogelijk dat, tijdens het laatste verblijf van Admiraal putiatine ter reede van Nagasaki van 20 tot 26 April 1854, Rusland een gelijksoortig verdrag hebbe verkregen, als eenige weken te voren met Noord-Amerika is gesloten geworden.
De brochure van den Consul bley is door den Heer h.j. lion, op ‘uitnoodiging’, uit het Hoogduitsch vertaald, en waarschijnlijk - dewijl de vertaling zich bepalen moest tot de weinige bladzijden van den Heer b. zelven - heeft de Vertaler eenige ophelderende noten er bijgevoegd, zoo wel als een Voorberigt van vier, en eene Inleiding van tien bladzijden. Bij eene afzonderlijke uitgave van het ‘Rapport’ van den Minister van Koloniën (te 's Gravenhage, bij p.h. noordendorp, 1855) wordt nog gevonden het ‘Ontwerp van een Tractaat, te sluiten tusschen de Gevolmagtigden van Z.M. den Koning der Nederlanden en Z.M. den Keizer van het Japansche Rijk’, en eene daartoe behoorende ‘Nota van Toelichting’. - Deze stukken heeft de Heer l. niet gevoegd bij ‘De Staatkunde van Nederland in betrekking tot Japan’, ofschoon zij, onzes inziens, bij de verzameling niet kwalijk gevoegd zouden hebben.
Wij zullen niet onderzoeken of, en in hoe verre, de Vertaler, in zijn Voorberigt, te regt of te onregt, het Nederlandsche Gouvernement beschuldigt den Nederlandschen handel te verwaarloozen, en dien van het ‘Buitenland’ te bevoordeelen. In het tegenwoordige verslag komt zoodanig onderzoek in geenen deele te pas.
De Inleiding van den Heer lion, behelzende ‘een kort overzigt van de betrekkingen waarin de verschillende volken tot

{==438==} {>>pagina-aanduiding<<}
heden toe met Japan hebben gestaan’, moet ons eenige oogenblikken bezig houden, dewijl daarin onnaauwkeurigheden voorkomen, die wij van den Vertaler (, zoo wij meenen, een Oud-Indisch ambtenaar) niet hadden verwacht.
Waarom wij lezen (bl. viii): ‘Jan huygen van linschoote’, en niet, zoo als hij-zelf zijn naam opgeeft: ‘jan huyghen van linschoten’, begrijpen wij te minder, omdat zijn naam, zoo veel wij weten, overal van linschoten wordt gespeld. Ook de spelling van ‘Kwaekernaeck’ bevalt ons niet. - In plaats van: ‘Jyeyas’ (bl. xi), lazen wij liever: ‘Jjejasoe’. - Van meer belang is de onnaauwkeurigheid wegens het handelspaspoort, volgens bl. ix, den 30sten Augustus 1611 door jacques spex verkregen. De Heer bley zelf noemt het jaar 1609 op bl. 19, waar zijne woorden, volgens de vertaling van den Heer l., luiden: ‘Zonder den door gongew, den stamvader van de tegenwoordige dynastie, in 1609 aan de Nederlanders in Japan verleenden handelspas of vrijbrief, zouden zij welligt evenzeer sedert lang zijn verdreven, daar elke toelating van vreemdelingen door de Japansche wetten gestreng verboden wordt.’ - De vrijpas is van 25 Augustus 1609; men vindt dien in het werk van g. lauts: ‘Japan, in zijne staatkundige en burgerlijke inrigtingen’, enz., bl. 171.
Wij zullen ons geene verdere aanmerkingen veroorloven, maar voegen hier alleen nog bij: dat de Inleiding van den Heer lion zeer geschikt is om althans eene oppervlakkige bekendheid te doen erlangen, met de betrekkingen waarin de verschillende volken tot heden met Japan hebben ‘gestaan’.





Philoktetes. Treurspel, naar het Grieksch van Sofokles, in metrische Nederduitsche versen overgebracht door Mr. S.J.E. Rau. Te Amsterdam, bij J. de Ruijter. 1855. In 12mo. 72 bl. f :-70.

In den ‘Philoctetes’, dien sophocles op zijn vijf-en-tachtigste jaar ten tooneele voerde, had hij niet slechts te wedijveren met aeschylus, maar ook met euripides, die reeds vroeger aan de geschiedenis van philoctetes, door groote veranderingen en ongehoorde uitvindingen, nieuwheid had zoeken te geven, en onder anderen verdicht had, dat de Trojanen een gezantschap aan philoctetes gezonden en hem voor zijne

{==439==} {>>pagina-aanduiding<<}
hulp de heerschappij aangeboden hadden, terwijl ulysses, als een door zijne landgenooten mishandelde Griek vermomd, hem zocht over te halen om hieraan geen gehoor te geven, maar liever Troje te helpen innemen. Zulk een verdichtsel gaf gelegenheid tot groote redevoeringen voor en tegen, gelijk euripides zoo gaarne in zijne stukken invlecht. Sophocles evenwel heeft zulke hulpmiddelen niet noodig, om zijn stuk belangwekkend te maken. Hij legt alle gewigt op fijne teekening en consequent volhouden der karakters, en wat van zelf uit de eigenschappen van deze volgt, is voor zijn drama voldoende. De psychologische ontwikkeling evenwel, die hieruit voortvloeit, leidt tot eene geheel andere uitkomst, dan in de behandelde mythe voorkwam, en sophocles is, om dezen strijd tusschen zijne kunst en de mythe op te lossen, genoodzaakt geworden, zich van een hulpmiddel te bedienen, dat hij anders verwerpt, en dat ook eigenlijk ten bewijze strekt, dat de Dichter zich, gelijk men zegt, heeft vastgepraat. Op het einde van het stuk bezigt hij den zoogenaamden deus ex machina, om den onoplosbaar geworden knoop door te hakken.
Sophocles toch neemt aan, dat ulysses zich, om philoctetes of zijne wapens naar Troje te brengen, met achilles' zoon, den jongen neoptolemus verbonden heeft, en verkrijgt daardoor gelegenheid om van den beginne af eene zeer belangwekkende tegenstrijdigheid van karakter tusschen de verbonden helden te schilderen. Ulysses rekent op de eerzucht van neoptolemus, die, volgens het besluit des noodlots, Troje met de wapens van philoctetes moet innnemen, en neoptolemus laat zich werkelijk bewegen, om philoctetes te misleiden, en zich als tegen de Troje belegerende Grieken verbitterd voor te doen. Nu hij evenwel op het punt is om philoctetes, onder den schijn van hem naar huis te brengen, in de legerplaats der Grieken te voeren, wordt neoptolemus door de opregte hartelijkheid van philoctetes en zijne onbeschrijfelijke ellende diep getroffen, en komt daardoor in een geweldigen tweestrijd tusschen zijne eerzucht en zijn gevoel van eer. Nadat philoctetes hem den boog te bewaren gegeven heeft, bekent hij ronduit zijn plan, om philoctetes niet naar huis, maar naar de Grieksche legerplaats voor Troje te brengen, doch volhardt nog, al is het met tegenzin, bij zijn voornemen; maar ziende, in welk eene wanhoop philoctetes

{==440==} {>>pagina-aanduiding<<}
daardoor gestort wordt, kan neoptolemus zijne betere natuur niet langer bedwingen, komt in hevigen strijd met ulysses, verklaart geen misbruik van het vertrouwen van philoctetes te willen maken, geeft hem den boog terug, en, daar philoctetes zich niet laat overreden, om goedschiks mede naar de Grieksche legerplaats te gaan, is hij op het punt om hem, gelijk hij beloofd had, naar huis terug te brengen. Op eens echter verschijnt nu hercules in de wolken, verkondigt de besluiten van het noodlot, en doet daardoor philoctetes en neoptolemus van plan veranderen.
Het stuk van sophocles is dus zeer eenvoudig en geheel op de onderlinge verhouding van drie karakters gegrond, zoodat het ook eigenlijk slechts uit twee bedrijven bestaat, die door een lied van de rei, in de voor ons liggende vertaling op bl. 33 voorkomende, vaneen gescheiden worden. In de consequente ontwikkeling en diepe beschouwing der karakters is het evenwel een der allerkunstigste en meest uitgewerkte stukken van sophocles. De verschijning van hercules is wel is waar er aan toegevoegd, om den loop der gebeurtenissen met de bekende mythe te doen overeenkomen, maar de eigenlijke knoop en zijne oplossing liggen in den tweestrijd van neoptolemus en zijne terugkeering tot zijne wezenlijke beginselen, en deze knoop en oplossing zijn, geheel in den geest van sophocles, door de karakters en den loop der handeling, niet door den deus ex machina te weeg gebragt.
Dit is de korte inhoud van het stuk. Men kan er uit opmaken, of het ook eene vertaling verdiende. Of evenwel de hier gegeven vertaling in alle opzigten aanprijzing verdient, is eene andere vraag. Ons oordeel daarover is het volgende.
Om een werk goed te beoordeelen, dient men te weten welk doel de Schrijver zich voorstelt. Dit doel geeft de Heer rau in zijn Voorberigt aldus op: dat hij geenszins een philologisch werk wilde leveren, maar onze landgenooten met dit meesterstuk van sophocles wilde bekend maken; dat hij zich daarom aan den tekst der als de beste erkende uitgave gehouden heeft, en in den vorm zoo veel mogelijk het oorspronkelijke heeft nagevolgd. Wij moeten dus hier geene eigenlijke philologie verwachten, die trouwens in een werk als dit wel niet misplaatst zou zijn, doch ook geenszins vereischt werd. Ook hier is het moderne beginsel van de verdeeling van den arbeid goed

{==441==} {>>pagina-aanduiding<<}
te keuren. Wanneer sommigen den tekst der oude Schrijvers zoeken vast te stellen, en anderen hun arbeid door vertalingen zoeken te populariseren, verrigten beide een goed werk, en het ware even verkeerd tot de philologen verwijten te rigten, wanneer zij bij hunne uitgaven geene vertalingen voegen, als de Vertalers te berispen, omdat zij geene philologische bijdragen leveren. Alles wat men van eenen Vertaler mag vorderen is dit, dat hij een als goed erkenden tekst volge, en dat hij die goed vertale. Dit nu heeft de Heer rau over het geheel gedaan. Wij hebben zijne vertaling grootendeels met genoegen gelezen. Eenige aanmerkingen evenwel, zoo op den stijl van de vertaling als op de opvatting van den zin van het oorspronkelijke, mogen hier volgen.

	vs. 16-19.
- een grot met dubblen ingang - 
zoodanig, dat ze in 't zonlicht tweemaal rust verleent, 
bij winterdagen, en van d'een tot d'andren mond 
des hols gevaren, 't zomerkoeltje er slaap verwekt. 

Dit is onduidelijk. De zin is: en 't zomerkoeltje van d' een tot d' andren mond des hols gevaren, er slaap verwekt. Dergelijke constructie vindt men hier meer. De Schrijver heeft zich, namelijk, soms veroorloofd de volgorde der woorden zóó te wijzigen, dat daardoor wel de maat der verzen uitkomt, maar de zin duister wordt. Dit is eene fout. Onze taal toch is veel meer aan de volgorde der woorden gebonden dan de Grieksche, omdat wij de hulp missen, die de uitgangen in het Grieksch verleenen.

	vs. 58.
maar zeg, gy huiswaarts zeilt, 

Hier is het voegwoord dat uitgelaten. Dit geschiedt in deze vertaling meer. Het is evenwel niet goed te keuren.

	vs. 62.
Achilles' wapenrusting u niet volgen deên; 

De hier voorkomende beteekenis van volgen is on-Hollandsch. Zij zou te verdedigen zijn, indien neoptolemus op reis ware gegaan, en verzocht had dat men hem die wapenrusting zou nazenden. Van zoo iets is hier evenwel geen spraak, want hij verhaalt dat hij, eerst toen men hem die wapenrusting geweigerd had, is op reis gegaan.

	vs. 133.
de looze Hermes. 

In het gebruik der eigennamen blijft de Vertaler zich niet gelijk. Hij bezigt de Grieksche, niet de Latijnsche, wijze van

{==442==} {>>pagina-aanduiding<<}
de eigennamen te schrijven, en spreekt toch weder van herkules en ulysses, niet van herakles en odysseus. Dit is inconsequent en daarom af te keuren (*).

	vs. 159.
waar ging hy van hier. 

waar moet hier zoo veel beteekenen als werwaarts of waarheen. Dit is onnaauwkeurig.

	vs. 174.
zwakte des stervelings. 

De bedoeling van sophocles is hier minder de zwakheid, dan wel de moeite, die het menschelijk leven aankleeft, te kennen te geven. De zin is ongeveer deze: wat moeten de stervelingen niet al bedenken om door het leven heen te worstelen!

	vs. 208, 209.
- wiens stem 't herderlijk riet 
niet slacht des hoeders in 't veld. 

Dit begreep ik niet vóór dat ik het Grieksch had nageslagen. De vreemde beteekenis van slacht maakt hier den zin onduidelijk.

	vs. 290, 291.
- maar den steen verbrijz'lend op de rots, 
met moeite, ontstak ik 't licht. 

Ook hier moest ik eerst het oorspronkelijke raadplegen, vóór dat ik de vertaling begreep. De bedoeling is eenvoudig, dat philoctetes vuur maakte door twee steenen tegen elkander te slaan.

	vs. 332.
of ik hem betreuren zal. 

Hier moest ik weg, of dat moest voor ik worden ingevoegd. Dan zou de maat evenwel niet uitkomen.

	vs. 407.
dat kroost van Sisyfus, dat eens Laërtes kocht. 

Dit wordt door de noot nog niet duidelijk. De overlevering is deze: dat de moeder van ulysses, toen laërtes haar, naar de gewoonte dier tijden, voor een grooten bruidschat kocht, reeds bij sisyfus zwanger was, en dat aldus ulysses de zoon van laërtes heette, maar eigenlijk sisyfus tot vader had.

	vs. 457.
den voorwind. 

Om te kunnen afzeilen moest hij een achterwind hebben, want als het schip vóór den wind loopt, dan is de wind achter het schip.

{==443==} {>>pagina-aanduiding<<}


	vs. 507.
denzelfd'. 

Deze soort van apostrof kan ik niet goedkeuren. Waarom niet geschreven: denzelfden als ge in 't spreken zijt - ?

	vs. 601.
versprak. 

Dit is een Germanismus voor beloofde.

	vs. 615, 616.
- mij van 't schip 
gevoerd te toonen - 

Volgens 't oorspronkelijke moet van 't schip met te toonen verbonden worden. Gevoerd komt er dan echter geheel verkeerd tusschen in.

	vs. 694.
ontmoet. 

Dit deelwoord wordt hier in den zin van ontmoet hebbende genomen. Dit is geen Hollandsch.

	vs. 869.
Dit echter te ondervinden staat my thands bereid. 

Wat? Volgens 't oorspronkelijke zegt neoptolemus, dat hij in verlegenheid is, en niet weet wat hij zeggen zal. Philoctetes wil hem dit uit het hoofd brengen. Hij antwoordt: ik ben er reeds in.

	vs. 907.
u, mijne getuigen, die 't gewoon zijt hier te zijn. 

Volgens de vertaling waren die klippen, enz. gewoon op Lemnos te zijn. Dit is zeker geen wonder, doch in 't oorspronkelijke staat dat zij gewoon waren: de klagten van philoktetes aan te hooren.

	vs. 974.
hoe ondergingt gy. 

Dit moet beteekenen: hoe hebt gij mij bedrogen. Het Grieksch moet hier weder ter verklaring van het Hollandsch dienen.

	vs. 997.
die stierf wat u betreft. 

In 't oorspronkelijke staat: die voor u reeds lang dood ben.

	vs. 1081, 1082.
den afschuwlijken 
d'onzaalgen vloek. 

Is de apostrof van d' voor den op zich-zelve af te keuren, zij is het zeker vooral, wanneer den er vlak voorgaat, gelijk hier het geval is.

	vs. 1110, 1111.
mijn' hand ontbreekt 
de eerd're macht, mijner schichten worp: 

Dit moet beteekenen: mijne hand is verstoken van mijne schichten, waarmede zij vroeger veel vermogt.

{==444==} {>>pagina-aanduiding<<}


	vs. 1188.
met schande en 't onrecht - 

Waarom niet: met schande en onrecht? Het lidwoord voor onrecht is hier niet te verdedigen.

	vs. 1205.
'k vrees uw schrikken niet. 

Voor schrikken ware dreigen beter.

	vs. 1355.
't heeft, genoeg vermeld, mijn smart gewekt. 

Vermeld staat in 't oorspronkelijke niet. 't Is een stoplap.

Deze aanmerkingen heb ik onder 't lezen gemaakt. De lezers dezer beoordeeling mogen beslissen, of zij gezocht zijn, of niet. Zij zouden met eene menigte anderen kunnen vermeerderd worden. Ik wil evenwel geenszins ontveinzen, dat eene vertaling als deze hare eigenaardige bezwaren heeft. Waarom echter dezen vorm gekozen? Ook zoo als de vertaling nu voor ons ligt, strekt zij ten waarborg, dat de Heer rau eene uitmuntende vertaling in goed proza had kunnen leveren.
d. burger, jr.






1. De Volksgeest van 1830-1831 herdacht. Een woord ter gelegenheid van het eerlang op te rigten gedenkteeken: ‘Het Metalen Kruis’. Door E.R. Sypkens, Vrijwilliger van dat tijdperk. Te Amsterdam, bij Weytingh en van der Haart. 1856. In gr. 8vo. 29 bl. f :-10.

2. Aan den Heer E.J. Potgieter, na het lezen van zijn gedicht: ‘Het Uurwerk van 't Metalen Kruis’ (Nederland 1 Januarij 1856). Door E.W. van Dam van Isselt. - Ten voordeele van het Fonds van het Metalen Kruis. Te Tiel, bij de Wed. D.R. van Wermeskerken. 1856. In gr. 8vo. 8 bl. f :-20.

1. België viert jaarlijks zijne Septemberfeesten, en zal met luister den vijf-en-twintigsten verjaardag vieren van den Belgischen troon. Niemand hier te lande ergert zich er aan: de zelfstandigheid is een onwaardeerbaar iets, en wij zijn billijk genoeg om 't een volk, dat meent haar verkregen te hebben, niet kwalijk te nemen, wanneer 't toont er prijs op te stellen. Maar Noord-Nederland heeft óók vóór vijf-en-twintig jaren die zelfstandigheid weder verkregen, die 't in 1813 herwonnen, maar spoedig weder verloren had door zijn gedwongen

{==445==} {>>pagina-aanduiding<<}
vereeniging met het Zuiden; en gevaar had kunnen loopen voor immer te verliezen, als niet de eendragt en moed zijner burgers paal en perk gesteld hadden aan den voortgang van den gewapenden opstand, die in 1830 zijne oude grenzen bedreigde. En zou nu eenig weldenkend mensch in België er zich aan ergeren, dat wij insgelijks de vijf-en-twintigste verjaring vieren, van de ontbinding eener vereeniging door de Staatkunde van vreemden tot stand gebragt; maar die, gelijk de meeste gekoppelde huwelijken, eene huishouding ten gevolge heeft gehad vol onmin en tweespalt? Onze Belgische naburen hebben voor hunne kampioenen dadelijk een grootsch gedenkteeken opgerigt; - zouden zij er boos om worden, dat de Hollanders nu een gedenkteeken oprigten voor de hunne, die zich in de verdediging hunner haardsteden met roem hebben overdekt? Zeker niet. Zij hebben alle reden om 't goed te keuren, dat daar eindelijk óók eens aan gedacht is; wijl 't een waarborg te meer geeft voor de duurzaamheid dier politieke scheiding, welke, beiderzijds, uit den grond des harten algemeen is gewenscht (behalven misschien door het egoïsme); en zonder welke - om van iets aangenaams te spreken bij de treurige herinneringen welke de gedachte aan die vereeniging opwekt - door het strijdige van andere belangen, ook de banden van genegenheid niet kunnen bestaan, die thans de Hollanders en Vlamingen, als verwante naburen, aan elkander verbinden, door hunne nu gemeenschappelijke liefde voor de moedertaal.
Er zijn er echter in Nederland die anders over de zaak denken, en de oprigting van het gedenkteeken: ‘het Metalen Kruis’, afkeuren. Dat zou niemand behoeven te verwonderen, want het spreekwoord: ‘Veel hoofden, veel zinnen’, geldt ook hier; maar de beginselen uit welke de afkeuring bij eenigen voortspruit, die, zegt de Heer sypkens: ‘tot eene partij in den lande behooren welke geen vaderland kent’, en ‘even als over onzen wapenroem in den vrijheidskamp tegen Spanje, over alle onze eervolle handelingen tijdens den Belgischen opstad een floers wil werpen’, hebben de verontwaardiging van dien wakkeren ‘Vrijwilliger van dat tijdperk’ gaande gemaakt, en hem de pen doen opvatten. Zijne brochure: ‘De Volksgeest van 1830-1831 herdacht’, is geene bij de lamp bewerkte en gepolijste redevoering, maar eene improvisatie vol gloed en leven, die met genoegen gelezen en herlezen zal worden;

{==446==} {>>pagina-aanduiding<<}
vooral door diegenen zijner voormalige wapenbroeders in wier harten het vuur nog niet is verdoofd, dat hen naar de wapens heeft doen grijpen toen het oude Vaderland bedreigd werd. Enkele herhalingen zijn den Schrijver in het vuur dat hem bezielde, ontsnapt; of hij dacht, misschien: wat waar en nuttig is, kan niet te dikwijls gezegd worden.
2. Wij behoeven niet te vermelden tegen wien of tegen welke inzigten de lierzang van den Heer van dam van isselt gerigt is: de titel, op welken ook naar het gedicht van den Heer potgieter, in het Tijdschrift: ‘Nederland’, wordt verwezen, is daaromtrent duidelijk. Ook die lierzang is eene vrucht van verontwaardiging. Hij is mede reeds in een tijdschrift gedrukt, en de beide gedichten zijn alzoo bekend. Wij betreuren 't, dat zij bestaan; maar moeten hulde doen aan de waarde van den lierzang als dichtstuk, als teregtwijzing, en als schets van den volksgeest in 1830-1831. Van den laatsten zegt de Dichter:

Die geest was edel, die was stout, 
Die ook de teedere borst der vrouwen wist te ontvonken. 
Toen heeft de rijkdom geld en goud, 
Maar ook de schaamle weeûw haar penningsken geschonken. 
De moeder zond haar eenigst kind 
Ten strijde voor 's Lands heil, ten strijde voor 's Lands glorie; 
En van den jongling, dien zij mint, 
Vroeg de onverschrokken maagd de palmen der viktorie. (*) 

Wie, die in 1830 geene kinderen waren, erkennen niet uit de volheid des harten, dat de Dichter hier niets te veel zegt! Even zoo erkennen wij ook met hulde, dat de vurige van dam in 1830, gelijk in 1812 de onsterfelijke körner, het zwaard aan de lier heeft gepaard, en zich daardoor grooten roem, en alle regt tot spreken heeft verworven. Omtrent zijn vrijwillig jagercorps vermeldt hij, in eene aanteekening, de bijzonderheid, dat de jongste vrijwilliger 16, de oudste 64 jaren oud was; hetgeen bijkans voldoende zou zijn, om van den geest die allen dreef, een volkomen denkbeeld te geven. Er is sedert dien tijd een geheel nieuw geslacht opgekomen, dat niets van

{==447==} {>>pagina-aanduiding<<}
dit alles weet dan bij geruchte, en over nogmaals vijf-entwintig jaren zal 't ‘Metalen Kruis’ - zoo als de Dichter zegt - misschien niet meer gezien worden op eenige borst. Wij leven bovendien in een tijd waarin ieder beschaafd volk het woord der geschreven geschiedenis, door middel van standbeelden en monumenten voor merkwaardige personen en gebeurtenissen, gewoon is te bevestigen, en dat alles in aanmerking nemende, zal ook de Heer potgieter, zoo als wij hopen en gelooven, wel eindigen met den Dichter - gelijk wij - na te zeggen:

Rijs, grootsche zuil! rijs stout omhoog! 
Gij zijt geen beeld van strijd, geen ijdle praalvertooning, 
Uw opschrift blinke in 's vreemdlings oog: 
‘Herinnering aan trouw voor Vaderland en Koning.’ 

De opbrengst dezer afzonderlijke uitgave van den lierzang zal in het fonds van het Metalen Kruis worden gestort.




Vrouwenleed. Door Sophia van Loon, Schrijfster van: ‘De Strijd der Deugd en de Magt der Verleiding’. Twee Deelen. Te Amsterdam, bij Allart en van der Made. 1855. In gr. 8vo. 518 bl. Met gesteendrukte titels en vignetten. f 5-:

Hoe veelmalen gaf de Fransche omwenteling der vorige eeuw reeds stoffe tot het vervaardigen van een historischen roman? Er behoorde moed toe, om zich op nieuw daaraan te wagen, en er was talent noodig om het thema zóó te behandelen, dat het geschiedverhaal niet belangwekkender ware op zich-zelven dan alweder in den vorm van een roman. Vooral na de verschijning van lamartine's ‘Histoire des Girondins’ - heldendicht en geschiedverhaal beide - moest eene romantische voorstelling van dat tijdperk: ‘de sang et de boue’ zijne hoogste verdienste vinden in nieuwheid en frischheid van behandeling. Heeft de Schrijfster van den voor ons liggenden roman aan dien eisch beantwoord; staat haar arbeid als kunstproduct hoog genoeg, om den lezer met het afgezaagde thema te verzoenen? Ref. gelooft het niet; de Schrijfster moge er door bewezen hebben dat zij goed en veel over haar onderwerp gelezen heeft; als romancier streeft zij wie haar voorgingen, niet op zijde.

{==448==} {>>pagina-aanduiding<<}

In ‘Vrouwenleed’ wordt het lot geschilderd van vier vrouwen die als slagtoffers der omwenteling elks deelneming en mededoogen in de hoogste mate opwekken: marie antoinette; Prinses elisabeth; de Prinses de lamballe, en charlotte de sombreuil, dochter van den Gouverneur van 't hôtel der invaliden. De roman begint met den voorbereidingstijd der omwenteling, en eindigt met den dood der Koningin. De geschiedenis van het halssnoer is er bijgehaald, maar de Schrijfster heeft in de figuren van Mevrouw de la motte-valois, cagliostro en den Kardinaal de rohan, zich zóó trouw aan haar modèl gehouden, dat wij, uitgenomen 't wegslepende der voorstelling van den Franschen Auteur, hier en daar meenden dumas in zijn ‘Collier de la Reine’ te hooren. Dat zelfde is het geval met charlotte de sombreuil, van welke spindler in zijn ‘Invalide’ in der tijd zoo meesterlijk partij heeft getrokken. Vergelijk den optogt naar de Tuileriën op den 20sten Junij 1789, zoo als die hier voorkomt, met de schets bij spindler van dat tooneel. Trouw heeft zij ook gebruik gemaakt van lamartine's ‘Girondins’. Van zonde tegen de historie is Mevrouw van loon niet te beschuldigen, maar zeer van zonde tegen de kunst. Haar werk is te kronijkmatig en mist allen gloed van voorstelling. Zoo men de vrijaadje van de villelume en charlotte de sombreuil eene intrigue noemt, of als 't romantische weefsel beschouwen wil, dan moet Ref. daar onvoorwaardelijk den staf over breken; wijl ze beneden het alledaagsche blijft.
De uitvoering is goed; doch het papier had beter kunnen zijn, en de correctie laat te wenschen over.




Uit het Leven, voor het Leven. Door Eberhard. Te Leiden, bij D. Noothoven van Goor. 1856. In kl. 8vo. 140 bl. Met gesteendrukten titel en vignet. f :-90.

Een gemoedelijk, doch hier en daar wat waterig boekje, waarin de Auteur aan dagelijksche onderwerpen denkbeelden vastknoopt, die ál te verheven zijn, om den lachlust, door het zonderlinge der combinaties, niet nu en dan op te wekken. De oude uitdrukking: ‘het is er als met de haren bijgesleept’,

{==449==} {>>pagina-aanduiding<<}
is op de meeste dezer schetsen toepasselijk. Men zie, onder meerderen: ‘de Rekruten’, en ‘'t Station’. Sommige menschen kunnen geheel wereldsche zaken, ongemeen zonderling, met hemelsche belangen te zamenknutselen. De onderwerpen: ‘Zaturdag-Avond’ en ‘Verhuizen’ zijn door anderen beter behandeld. Wat de overigen betreft, die ten titel dragen: ‘de Hut der Armen’; ‘de Wieg en het Sterfbed’, en ‘Zorgen, een zegen voor de menschheid’, missen alle nieuwheid, en verheffen zich niet boven het middelmatige. Aan den eisch dien de kunst den Auteur van ‘schetsen’ stelt, heeft eberhard niet kunnen beantwoorden; humor, en dat saillante en ingrijpende, hetwelk dit genre der litteratuur kenmerken moet, zoekt men hier te vergeefs.
Alleen verdient de Auteur lof om de Godvruchtige strekking en den gemoedelijken toon van het werkje; ook de Uitgever heeft er aanspraak op, om zijne zorg aan 't boekje besteed.

Weten te Leven. Eene Voorlezing door C.C. Roëll, Med. Doct., Geneesheer van het Geneeskundig Gesticht voor Krankzinnigen te Dordrecht. Uitgegeven ten voordeele van behoeftige Krankzinnigen, Te Dordrecht, bij P.K. Braat. 1856. In gr. 8vo. 31 bl. f :-50.

Als deze geestige en nuttige Voorlezing, vol wijze lessen en verstandige opmerkingen, die, eenige jaren geleden, in dit Tijdschrift is geplaatst (*), doch nu, tot een hoogst weldadig einde, afzonderlijk is uitgegeven, haren menschlievenden Schrijver heel veel geld opbrengt, zullen wij er ons hartelijk over verheugen. Wij weten daar niet beter toe bij te dragen dan door uit de naïve en treffende Voorrede, die beide zijn gemoed en geest vereert, het hoofdzakelijke te laten volgen:
‘Ik dank u’ - zegt hij - ‘waarde lezer! indien ge dit boekje gekocht hebt. Ik gaf het daartoe uit, omdat ik geld noodig heb voor - mijne behoeftige herstelde Krankzinnigen.
Niet zelden gebeurt het, dat de kostwinning van eenen huisvader verliep, tijdens zijn verblijf in het Gesticht, of dat het huishouden zeer terug ging door de afwezigheid der krankzinnige huismoeder. Verlaten ze nu gelukkig hersteld ons

{==450==} {>>pagina-aanduiding<<}
Gesticht, dan wacht hun in hunne woning armoede, kommer en zorg, die zoo ligt het gemoed weder ter neder drukt, en met huisselijke stoornis ook die der rede veroorzaakt. Bijna niemand wil eene van krankzinnigheid herstelde dienstbode terstond in zijne dienst nemen. Zij moeten geholpen worden. Het Gesticht kan, als stedelijke instelling, de behoeftigen van andere plaatsen en provinciën niet ondersteunen.
Om in deze noodzakelijke hulp te voorzien, bestaat bij zeer vele Gestichten in het buitenland een patronaat voor behoeftige herstelde Krankzinnigen, 't geen toezigt over hen uitoefent, en hen, althans den eersten tijd, ook stoffelijk helpt. Ook bij het Gesticht dat aan mijne leiding is toevertrouwd, is zulk een patronaat tot stand gekomen, door de giften in eens of jaarlijksche bijdragen van meerdere menschenvrienden. Reeds mogt ik daaruit aan meerdere behoeftige herstelden, bij hun vertrek en later, hulp verstrekken. Maar ik heb, met het oog op de toekomst, nog meerder geld noodig, zal die hulp nog meer afdoende kunnen zijn en blijven. Elke gift blijft mij hoogst welkom, ofschoon ik dankbaar ben voor 't vele gekregene.
Daarom zal ik ook erkentelijk zijn aan ieder die dit boekje koopt, 't zij uit vriendschap voor mij, of uit belangstelling in het doel, of ook uit sympathie met den inhoud.’ -
‘Moge mijn schrijven voor het brood mijner mij lieve herstelden eenige ondersteuning vinden!’
Dat zij zoo! - Wij hopen dat deze aankondiging velen tot ondersteuning van het gemelde patronaat moge bewegen.

Van Druten en Bleeker's goedkoope Bibliotheek. - Veertig Jaren. Geschiedenis van den laatsten tijd. Vrij bewerkt naar het Hoogduitsch van K. von Rotteck, en anderen, door P. van Os. Tweede Deel. Te Sneek, bij van Druten en Bleeker. 1855. In post form. VIII en bl. 273-544. f 1-20.

Als wij een schip de haven zien uitloopen, is onze eerste vraag: waarheen is zijne bestemming? En terwijl wij het over den breeden waterspiegel, zien heenglijden, houden wij ons overtuigd, dat wetenschap en gezag, arbeid en gehoorzaamheid het te zijner tijd de haven zijner bestemming kunnen doen binnenloopen; wanneer deze krachten in overeenstemming werken, en door wind en weder begunstigd worden.

{==451==} {>>pagina-aanduiding<<}

‘Waarheen?’ is de vraag van onzen tijd, en men is met het antwoord verlegen. Dat springt in 't oog, wanneer men nagaat of Europa in de laatste veertig, of liever zeventig jaren op den goeden weg is geweest; of het gidsen heeft gehad, die ervaring en bekwaamheid met goede trouw paarden. Het zelfbewuste streven der meeste Europesche volken heeft geen ander doel dan om het bezit van vrijheid, regt en magt aan de enkelen, die er bezitters van zijn, te ontnemen, ten behoeve van allen. Men wil de ‘eenheid’ in de ‘alheid’, en wil de eerste door de laatste. Van 't streven om dat denkbeeld te verwezenlijken, is zelfs Engeland niet verschoond gebleven, dat land, met zijne harmonische zamensmelting van monarchale, aristokratische en demokratische bestanddeelen.
De wijze echter waarop men heeft getracht dit denkbeeld uit te voeren, heeft meer dan ééns gefaald. Misschien zal de worsteling die uitkomst verkrijgen, dat het Engelsch idée algemeen wordt, hetwelk de eenheid met de alheid vereenigt.
De geschiedenis, welke wij nu aankondigen, heeft die overtuiging in ons versterkt. De Schrijver vervolgt het tweede Hoofdstuk, dat de wereld- en vooral de Europesche geschiedenis van 1830 tot 1840 beschrijft. Hij beschouwt de politieke worsteling in zijn vaderland. Als hij ons de onlusten van Kassel, de bewegingen in Saksen, den Göttinger opstand, het Hambacher feest, en den onbezonnen aanslag te Frankfort afmaalt, wordt het ons duidelijk, dat de Duitschers niet door nevelen bedwelmd, maar zich nog niet bewust waren; althans nog niet wisten, wat zij wilden, en tevens dat de regerende Magten niets waagden met de besluiten van de Weener Conferentie uit te voeren en toe te passen: evenmin als ernst august, toen hij met eene krachtige hand door de Hanoversche Grondwet van 1833 de pen haalde. Gematigd is het oordeel des Schrijvers over de Keulsche quaestie, die voorlooper van dat met nieuwe krachten in 't leven getreden monster der onverdraagzaamheid en hiërarchie. Vlugtig behandelt hij de bewegingen der wijsbegeerte, ontstaan in de school van hegel, wel eens de grootste van Duitschlands wijsgeeren genoemd, misschien omdat hij stervend getuigde: ‘Van al mijne leerlingen heeft mij slechts één begrepen, en deze eene heeft mij verkeerd begrepen (missverstanden).’

{==452==} {>>pagina-aanduiding<<}

Vervolgens geeft de Schrijver een overzigt over de beweging in Engeland voor en tegen de Parlements-hervorming; de vrijlating der slaven; en de woelingen in Ierland, tot dat Sir robert peel zijn naam in de handelswetgeving met onsterfelijkheid kroont.
In Spanje en Portugal worden wij op het bloedig tooneel van den burgerkrijg geroepen, die eindigde: in Portugal met de verjaging van Don miguel: in Spanje, na eenen zevenjarigen met wreedheid gevoerden oorlog, met de uitwijking van Don carlos, en de ontzetting der staatzuchtige maria christina als regentes. De Schrijver verhaalt, maar beoordeelt minder. Hij geeft feiten, die luide spreken en oordeelen tevens over den staat van ontwikkeling op het Pyrenesche schiereiland. Uit de voorstelling der gebeurtenissen en handelingen van het volk in zijne leiders en regenten blijkt genoegzaam, dat Spanje in die dagen althans - en wij gelooven niet dat het nu beter is - nog te ver verwijderd was van de ware vrijheid des geestes, om wezenlijk genot te hebben van politieke vrijheid, regtsbezitting, en magt.
De geschiedenis van Frankrijk, sedert de oprigting van den Julij-troon, die voor barikaden instortte gelijk hij achter barikaden was geïmproviseerd, geeft ons de worsteling te aanschouwen van het streven om vrijheid, regt en magt tot een algemeen goed te maken. Jammer, wanneer wij ons daarbij hebben te beklagen, dat de blinde hartstogt het gezond verstand de banier uit de hand rukt en haar door het slijk sleurt. Wij zijn er getuigen van als te Parijs, Lyon, en elders de oproervaan wordt ontrold, en de politieke dweeperij hare helsche werktuigen tegen het vorstelijk hoofd doet losspringen. En als dan nog bovendien het St. Simonisme en het Communisme, zedelijken onzin tot een grondslag van een nieuw paradijs legt, en het gezond verstand bespot, met de belofte dat het water der Zee in limonade zal herschapen worden, zoo als fourier verzekerde, dan is de vrees niet ongegrond, dat deze dweeperij tot eene krankzinnigheid is overgeslagen, die een despotieken Keizer tot geneesmeester noodig heeft. Wij willen niet tot hen gerekend worden die beweren dat onze maatschappelijke instellingen, voor zoo ver het punt van eigendom en bezit aangaat, niet voor herziening vatbaar zouden

{==453==} {>>pagina-aanduiding<<}
zijn; maar wie de eenheid van het huisgezin aantast en uit elkander rukt, is een hervormer die de menschen tot dieren maakt. Hoe vreemd het schijne, als men zulke dwazen ijveren ziet om hunnen onzin in het leven in te voeren, vindt men in de gruwelen des oorlogs nog meer menschelijkheid dan in den vrede door die apostelen beraamd. Uit dien poel van waanzin voert ons de Schrijver naar de Afrikaansche kust. Wordt daar de triomf der beschaving gevierd? Het zij zoo; maar hoe schitterend de krijgsbedrijven zijn, wij zijn wars van 't strijden, en gruwen van lauweren met bloed bespat.
Met gespannen aandacht zal men het verhaal der Oostersche aangelegenheden, zoo wel in Egypte en Syrië als in Hooger Azië, lezen, waarbij de roerselen der Europesche staatkunde worden opengelegd. Wij zouden te veel ruimte behoeven, om den Schrijver op den voet te volgen. Alleen verklaren wij dat hij, hier gelijk overal, zich door gematigdheid laat besturen. Nergens treedt hij op als partijman. De vrucht daarvan is, dat zijne geschiedenis niet lijdt aan scheeve of eenzijdige voorstellingen.
Zien wij aan den eenen kant den gelukkigen voortgang der Westersche beschaving in Indië, wij hebben niet minder stof om de handelwijze van Engeland op het gebied des koophandels af te keuren, dat China den oorlog aandoet, wijl 't den invoer te keer gaat van een vergif door Britsche baatzucht gekweekt. Zóó is de Brit: hij smokkelt den opium binnen en legt er een Bijbel naast! Men zou 't voor laster houden, als 't niet door feiten gestaafd ware. Als China den opium verbant, om de zedelijkheid zijns volks te redden, grijpt Albion naar het zwaard!
Aan het slot van het tweede Hoofdstuk worden de nederzetting van brooke op Borneo, de lotgevallen van de Kaap-Kolonie, de strijd met de Kaffers, en de uitwijking en vrijverklaring der Hollandsche Boeren verhaald.
Het derde Hoofdstuk bevat de geschiedenis van 1840 tot het beruchte jaar 1848. De eerste drie paragraphen verplaatsen ons in Engelsch Amerika, in de Vereenigde Staten van Noord-Amerika, en op Haïti; dat Eldorado van het Negerbestuur. Wij verlangen naar het vervolg, en bevelen het werk onzen lezers aan.





{==454==} {>>pagina-aanduiding<<}

Over de Uitspraak, Spelling, Prosodie en Metriek van de Hoogduitsche Taal. Door M.R. Bruck, Leeraar in de Hoogduitsche Taal en Letterkunde aan het Gymnasium te Gouda. Te Gouda, bij R. Vogelensank. 1854. In kl. 8vo. 64 bl. f :-65.

Chronologische Tabelle der deutschen Literatur, von M.R. Bruck, Lehrer am Gymnasium zu Gouda. Zu Amsterdam, bei C.L. Brinkman. 1855. In 4to. 7 vellen druks. f 1-20.

De kundige Schrijver van de bovengenoemde twee werken heeft reeds vroeger van zijne belangstelling in de studie der Duitsche taal ten onzent doen blijken, door zijne ‘Musterstücke Niederdeutscher Prosa’, en ‘Hoogduitsche Spraakleer voor Nederlanders’, welke ook in dit Tijdschrift zijn aangekondigd. Ref. onderstelt dat het eerste der bovengenoemde twee geschriften bestemd is om als ware het eene aanvulling of vervollediging der ‘Spraakleer’ te zijn: immers uitspraak en spelling zijn aan dezelfde wetten onderworpen door welke de Spraakleer-zelve wordt bepaald; en de Schrijver toont dan ook veelal, dit naauwe verband niet te miskennen. De uitspraak der woorden is duidelijk en volledig opgegeven. De regels leiden over 't algemeen tot eene zoodanige uitspraak als, b.v., den beschaafden Berlijner eigen is.
De Duitsche orthographie heeft sedert het einde der vorige eeuw eene merkwaardige geschiedenis, die bestudeerd verdient te worden door hen die in de ook bij ons heerschende oneenparigheid van spelling naar een vasten grondregel zoeken. Men heeft in Duitschland noch door eene Akademie, gelijk in Frankrijk en Spanje, noch door eene staatsbepaling, gelijk bij ons, eene door allen of de meesten gevolgde spelling kunnen vaststellen. Daartoe zijn dus door vele geleerden onafhankelijke pogingen aangewend. Adelung sprak de bekende stelling uit: ‘Schrijf zoo als gij spreekt’. Deze werd door anderen tot: ‘Schrijf zoo als gij juist spreekt’, verbeterd: en het is deze grondregel die ook door den Heer bruck wordt aangeprezen. In de ontwikkeling zijner orthographie wordt evenwel dat ‘juiste spreken’, gelijk noodig was, met hulp van woord-afleiding en conventioneel spraakgebruik, nader bepaald, en daarmede voor den leerling het bezwaar van on-
{==455==} {>>pagina-aanduiding<<}
bepaaldheid en onduidelijkheid weggenomen, dat, b.v., heyse en anderen aan dezen grondregel ten laste leggen.
Voor de Prosodie worden de hoofdregels door den Schrijver met juistheid opgegeven. Doch gaarne hadden wij eene algemeene aanwijzing voor den leerling gezien omtrent den aard en het wezen dezer taal-eigenaardigheid. De Zuidelijke en de Noordsche talen zijn zeer bepaald van elkander onderscheiden, wat aangaat de onderlinge verhouding tusschen klinkers en medeklinkers: en hiervan hangt het af, of de lengte der lettergrepen van den toon of wel van de zoogenaamde positie afhankelijk zij, en of de quantiteit of het accent de prosodische en metrische hoofdregels bepale. Zoo lang de leerling hiervan geene duidelijke voorstelling bezit, moeten prosodie en metriek hem een min of meer vervelend aggregaat van willekeurige regels blijven.
Even zoo zijn in de Metriek de eigenaardige bestemming en hoofdgeschiktheid van elke versmaat niet opgegeven, maar slechts de onverklaarde Grieksche eigennamen. Een en ander maakt het bij dit boekje, hetwelk wij overigens gaarne aanbevelen, zeer noodig, dat de leeraar zelf het ontbrekende aanvulle en het dorre verfrissche.

De Uitgever van het tweede door ons genoemde geschrift heeft een goed werk gedaan met den Heer bruck voor de hem zoo wèl bekende Duitsche litteratuur een dergelijken arbeid op te dragen als reeds voor de Nederlandsche, Fransche en Engelsche litteratuur ten behoeve van ons middelbaar onderwijs geschied was. In deze chronologische tabel zijn, na opgave van der Schrijveren leeftijd, hun naam, woonplaats en stand, vervolgens hunne hoofdwerken en bijzondere eigenschappen naast elkander gevoegd, en met de merkwaardigste gelijktijdige historische gebeurtenissen vergeleken. De bestemming en aard dezer tabel bracht mede, dat slechts de waardigste representanten der verschillende poëtische en wetenschappelijke richtingen konden worden opgenomen. Met recht: want eene volledigheid gelijk, b.v., fuchs in zijn ‘Handboek der Litteratuurgeschiedenis’ tracht te bereiken, zou in deze tabel meer hinderlijk dan aan de gemakkelijkheid van 't overzicht bevorderlijk zijn. Verder is meer de tijd van het optreden en eene zoo systematisch mogelijke groepering van verwante geestproducten, dan wel de chronologische orde der geboortejaren van de Schrijvers in aanmerking genomen.
De inhoud is meestal juist, en voldoende de hoofdzakelijke eigenaardigheid der Schrijvers opgevende. Wij zeggen dit met de nevengedachte, dat een werk gelijk dit en dergelijke eigenlijk op zich-zelf niet beoordeeld kan worden. De bruikbaarheid en doelmatigheid van alle tabellarische overzichten (die op zich-zelve geenszins tot eigen onderricht voldoende zijn) hangt vooral af van den onderwijzer, die de verbrokkelde feiten verklaart en aaneenschakelt, en alzoo tot één geheel vormt.

{==456==} {>>pagina-aanduiding<<}
Evenwel hebben wij tegen sommige deelen van den inhoud dezer tabelle bezwaar. De Schrijver heeft voor het opmaken van zijn oordeel verschillende zegsmannen gebruikt. Dit is op zich-zelve geenszins af te keuren, indien slechts de eisch der eenheid van beschouwing wordt in acht gehouden. Hier echter worden niet alleen grondige en veilig te vertrouwen geleerden, als gervinus en koberstein (ofschoon de eerste ook zijne luimen en antipathiën heeft), maar ook een oppervlakkige lasteraar van de edelste geesten, een johannes scherr, als bronnen van het oordeel opgegeven. Het gevolg is dan ook dat het oordeel vrij ongelijkmatig is. Dit geldt ook van den uiterlijken vorm: de uitvoerigheid van het begin staat met de beknoptheid aan het einde des werks in geene juiste verhouding. Maar vooral bedoelen wij het inwendige, den inhoud. Deze is nu eens zeer juist en volledig, dan weder zeer mager en zonder waarde. Wanneer, b.v., een berthold auerbach bijna eene geheele bladzijde beslaat, moet dan luther, de schepper van de Duitsche taal, zich met zes regels vergenoegen? Bij zoodanig eene compilatorische methode zijn ook moeijelijk grove wetenschappelijke en aesthetische feilen te vermijden. Zoo lezen wij, om van de beide soorten slechts een enkel voorbeeld aan te halen: ‘dat schleiermacher beproefd heeft, de filozofie met de theologie te vereenigen’; terwijl juist zijne onvergankelijke verdienste dáárin bestaat, dat hij alle wijsbegeerte met scherpe beslistheid van het gebied der haar vreemde positieve Godsdienstleer heeft afgehouden. Van jean paul lezen wij: ‘dat uit de onverzoende tegenstellingen van het ideale en reale bij hem de eigenlijke humor ontstond, terwijl schiller deze tegenstellingen ophief, daar hij ze met elkander versmolt’. Juist het omgekeerde is waar. De
humor, meest bij sterne, maar ook bij jean paul, bestaat juist in zekere naïveteit, waarmede men den afgrond dier tegenstellingen, schijnbaar luchthartig, maar inderdaad met den diepsten, weemoedigsten ernst, overspringt. En het eigenaardige van schiller's poëzij bestaat vooral in de scherpe, hartstochtelijke tegenstelling tusschen ideaal en werkelijkheid, die hem den boezem deed zwoegen, en aan zijne lier die onnavolgbare, juist door deze tegenstelling geaccentuëerde, toonen ontlokte.
Overigens gelooven wij dat deze ‘Tabelle’ in eene werkelijk bestaande behoefte op geschikte wijze voorziet, en bevelen ook haar den vrienden der rijke Duitsche litteratuur vrijmoedig aan.

j.h.g.


{==457==} {>>pagina-aanduiding<<}

Boekbeschouwing.




1. Stemmen des Heils. Leerredenen van J.J. van Oosterzee. 1854. In gr. 8vo. 365 bl. f 3-:

2. Natuur en Schrift. Tweetal Leerredenen van denzelfden. 1855. In gr. 8vo. 64 bl. f :-50. Beiden te Rotterdam, bij van der Meer en Verbruggen.

De preken van Ds. van oosterzee hebben iets geheel eigenaartigs. Van daar dat de meeningen er over zoo ver uiteenloopen. Wij gelooven dat het niet goed zoude zijn, als ieder even zoo predikte of trachtte te prediken; maar wie het harnas aantrekke tegen zijnen preektrant - Ref. houdt dien in onzen tijd voor een gelukkig verschijnsel, en verheugt zich, dat die poëtische manier een bekwamen verdediger in Dr. de jongh gevonden heeft. Hij stemt geheel er mede overeen, als deze in zijne uitmuntend geschreven Homiletische novelle zegt: ‘Is niet de poëzij eene heerlijke gave des Hemels, die ook aan de heilige zaak der Godsdienst bevorderlijk kan zijn? Is niet de Bijbel zelf vol van poëzij? Denk aan david, jesaja, hosea, nahum, en vergeet den Schrijver van het Boek job niet. - Bovendien. Is er niet in de gesprekken van christus, en in Zijne gelijkenissen menig poëtisch denkbeeld te vinden? Nam Hij niet op meesterlijke wijze beelden uit het rijk der Natuur, om dingen van Zijn geestelijk rijk te verklaren en te bevestigen? En zou dan Zijn dienaar in deze dagen de poëtische gave, die in hem is gelegd, niet mogen aanwenden tot heil der gemeente? Ik geloof juist dat de spreker die ze bezit en op gepaste wijze gebruikt, op jeugdige harten vooral een onbeschrijfelijk goeden indruk maken kan. Kleedt zich niet de wereld in een bedriegelijk gewaad, wordt niet juist door de verleiding op de verbeelding gewerkt, om haar te ontreinigen? En is het dan niet een weldadig tegenwigt, als door de kracht der verbeelding al het zalige der deugd wordt voorgesteld en gevoeld; als met schoone en heerlijke kleuren het heerlijke der Godsdienst wordt afgemaald? Zoo wordt dit edel

{==458==} {>>pagina-aanduiding<<}
vermogen bij den mensch gereinigd en op het goede gerigt. En dat zal voor den jeugdigen mensch, die op den tweesprong des levens staat, van de heilzaamste gevolgen kunnen zijn. Het zal geschikt zijn om zijne ziel voor het goede en heilige te ontvonken, als de deugd en Godsvrucht hem zoo in den schoonsten glans en van de belangrijkste zijde worden voorgesteld. Waarlijk! onze Protestantsche eerdienst werkt zoo weinig op de zinnen, dat het wel een zegen is, als er van tijd tot tijd een prediker opstaat, die door zijn woord niet alleen tot het verstand en het hart, maar ook tot de verbeelding spreekt. En het ware te wenschen dat ieder prediker iets van die hemelsche gave bezat.’
Na die inleiding zal het den lezer niet verwonderen, als Ref. zegt de veertien preken, in de bovengenoemde bundels vervat, met onverdeeld genoegen gelezen te hebben, en die te beschouwen als leerredenen van de schoonste en beste soort. Van oosterzee spant immer terstond de aandacht, en heeft de geheele belangstelling zijner hoorders reeds veroverd, vóór hij nog tot de behandeling zijner stoffen gekomen is. Zijne inleidingen zijn geene algemeenheden, die men voor elke leerrede kan plaatsen; ook geene vergezochte vergelijkingen of louter vernuftige toespelingen. Integendeel, hij doet altijd eene gelukkige greep, òf uit de geschiedenis, òf uit de gelegenheid des tijds, òf uit het gebied des geloofs en der ervaring; en zijn overgang van de inleiding tot de stof is ook immer zoo gemakkelijk, als de toegang naar het binnenste eener bouwing door eene geopende deur. De keuze der teksten is mede gelukkig, omdat zij steeds den grondtoon der rede aangeven, en het thema der rede volledig bevatten.
Men weet dat van oosterzee reeds vroeger zijne trilogische verdeelingen heeft laten varen. Zijne voortbrengselen zouden daarmede 't verwijt van eentoonigheid, hoe kunstig ze ook waren aangelegd, niet zijn ontgaan. Hij geeft in de Voorrede tot de ‘Stemmen op Patmos’ daar rekenschap van, zeggende onder anderen: ‘Men zal het, hoop ik, goedkeuren, dat ik meestal de historische ontwikkeling en praktische overbrenging van de woorden des Heeren op ongedwongen wijze vereenigde; dat ik streefde naar meerdere vrijheid en losheid van vormen, en niet onduidelijk toonde, daarin eenigzins af te wijken van mijnen vroegeren trant.’ Wie meester van zijne

{==459==} {>>pagina-aanduiding<<}
stof is, weet die ook te rangschikken, en zal bij de keuze des vorms zelden verlegen staan. Maar dat belet niet dat men veel vernuft moet bezitten, om zijne preken zoo treffend in te deelen, als v.o. dat gewoonlijk doet. Zijne verdeeling dringt in 't geheugen, en maakt het ieder gemakkelijk hem te volgen. Zij ligt niet buiten, maar in den tekst, en, al zoudt gij zelf haar niet daar gevonden hebben, toch verwerft zij uwen bijval, zoodra gij haar hoort uitspreken.
Wij zouden een ondankbaar werk doen, als wij de dispositiën van veertien preken uitschreven, en zullen er maar eene van mededeelen. In de vierde leerrede stelt de S. jezus voor als de hemelsche Zielenarts, en beschrijft achtervolgens, hoe Hij nog altijd dezelfde ellende ontmoet; dezelfde erbarming betoont; dezelfde gezindheid verlangt; dezelfde geneeswijze volgt; dezelfde herstelling bereidt; dezelfde hulde verdient.
Zulke schoone vormen, door een wegslependen stijl ondersteund, verwacht men billijk aan edele stoffen verbonden te zien. Wat zouden fraaije vormen baten, als de inhoud er niet aan geëvenredigd ware? Doch deze teleurstelling behoeft men hier niet te duchten. Van oosterzee dogmatiseert ook niet, maar bemantelt evenmin zijne overtuiging. Hij ontsiert den kansel niet met eene polemiek die andersdenkenden kwetst; maar voert een des te heviger strijd tegen de zonde. Hij grijpt het gemoed aan, en laat het niet los: met het geweten in verbond, beproeft hij telkens nieuwe wapenen.
Misschien zegt men: deze preken zijn te vol; men krijgt te veel op eens, om alles te kunnen bewaren; men voelt zich overstelpt als door een bergstroom. Dit laatste moge eenigzins waar zijn bij 't gehoor, maar kan niet gelden bij het lezen, en zelfs - wie zijn er die ze gehoord hebben, en niet met den wensch naar huis gingen om deugdzamer en Godvruchtiger te worden. Evenwel de veelheid en rijkdom van stoffen in deze preken aangeboden, heeft ook Ref. de vraag in den mond gelegd: of er niet te veel wordt gegeven, niet te hoog werd gesproken voor een gemengd gehoor? Het spreekt van zelf dat aan de eigenaartige voortreffelijkheden van deze preken ook eigenaartige leemten zich paren. Maar wie is er zonder? Zelfs chrysostomus was niet zonder feilen, en de éénige van der palm óók niet; maar de mildheid en humaniteit van dezen in de beoordeeling van het werk van anderen,

{==460==} {>>pagina-aanduiding<<}
ofschoon zij een geheel anderen trant dan den zijnen volgden, mogt beoordeelaren wel immer voor den geest staan. Zeker zou van der palm, indien hij nog leefde, bij 't inzien der preken van den Rotterdamschen Leeraar 't verschil in preekwijze niet ontgaan, doch evenmin dáárin als in de Leerredenen van borger, zou hij het vele voortreffelijke over 't hoofd zien, maar integendeel dat prijzen, en zich verblijden in den zegen, dien zij stichten in het rijk van waarheid en deugd, en de beide werken in veler handen wenschen, zoo als ook wij dat doen uit de volheid des harten.




Feestgave des geloofs en der liefde. Aan jeugdige Lidmaten, op den dag zijner vervulde vijf-en-twintig-jarige Evangeliebediening aangeboden door H.M.C. van Oosterzee, Predikant te Oirschot. Te 's Hertogenbosch, bij Gebr. Muller. 1855. In 8vo. 308 bl. f 2-25.

Zulke feestgaven voor jeugdige lidmaten zijn er in de laatste jaren van tijd tot tijd verschenen. Het is goed en nuttig, hun op den dag hunner belijdenis, bij wijze van geschenk, eenige Christelijke lectuur aan te bieden. Het hart is dan ligt meer geopend dan vroeger voor een gewenschten indruk, en, zullen zij aan de keuze die zij deden, getrouw blijven, dan behoeven zij gedurige versterking des geloofs. Daar nu het aantal der nieuwe lidmaten, vooral omstreeks Paschen, telken jare aanzienlijk pleegt te zijn, zoo is het ook niet vreemd, dat zulke feestgaven gereeden aftrek vinden. Bij zoo groot verschil van smaak en denkwijze als er in het Godsdienstige heerscht, is verscheidenheid verkieselijk, opdat niemand verlegen sta. En zoo zouden wij ons reeds verblijden over de verschijning van het geschrift dat wij thans aankondigen, al ware 't ook dat het zich niet verhief boven zoo velen die reeds vroeger met hetzelfde doel werden uitgegeven. Maar onze blijdschap klimt, nu wij, na opmerkzame lezing, verzekeren kunnen dat ons hier eene, in hare soort, uitnemende gave wordt aangeboden, die bij geene andere in eenig opzigt behoeft achter te staan. En de gelegenheid waarbij de Heer van oosterzee tot de uitgave besloot, maakt haar te meer welkom in onze oogen.

{==461==} {>>pagina-aanduiding<<}

Een Evangeliedienaar die, vijf-en-twintig jaren achtereen, met lust en ijver werkzaam was in de Gemeente, heeft regt van spreken. ‘Dit heb ik’ - zegt hij - ‘onder alles wat mij wedervoer gedurende dat belangrijke tijdvak mijns levens, met steeds toenemende klaarheid opgemerkt, en met steeds grooter vastheid ervaren, dat het dierbaar Evangelie ons alles is op deze wereld; dat christus onze eenige kracht, onze eenige troost, ons waarachtig en eeuwig leven is.’ Van deze overtuiging diep doordrongen, wendt hij zich nu tot zijne jeugdige vrienden en vriendinnen, opdat zijne overtuiging ook de hunne worde. En in eene reeks van opstellen geeft hij hun allerlei nuttige wenken, onderwijzingen, waarschuwingen en lessen, die allen in betrekking staan tot het voorgestelde doel. Die opstellen, meerendeels aan den ‘Evangelie-Spiegel’ ontleend, hangen onderling zamen. Een woord ter inleiding gaat vooraf over den weg tot het hart. Daarna wordt de armoede buiten -, de rijkdom in christus geschetst. Een kinderbezoek geeft aanleiding om het onderscheid te doen kennen tusschen Wet en Evangelie. Regt vernuftig en onderhoudend, maar stichtelijk tevens, zijn de beelden der jaargetijden ontwikkeld. En dan volgen, in historische orde gerangschikt, eenige opstellen, om den Verlosser te doen kennen zoo als Hij beloofd en verwacht was, Zijn voorbeeld in het algemeen, Zijne vervulling en beschouwing der aardsche taak, Zijne zachtmoedigheid en nederige dienstvaardigheid, Zijn sterven en herleven, terwijl voorts nog op Hem en Zijne vrienden na Zijne opstanding gewezen wordt: op de Emmausgangeren, op thomas; en, na de aanwijzing, hoe goed het is, dat
jezus niet meer op aarde is: op de eerste Christenen, de Christelijke loopbaan, de geroepenen en uitverkorenen in het koningrijk van God, en de ware regtzinnigheid.
Strekt reeds deze inhoudsopgave tot aanbeveling van dit geschrift, wij kunnen ook van den vorm en de wijze van behandeling geene andere dan gunstige getuigenis afleggen. Er is hier eene degelijkheid van opvatting, eene helderheid van voorstelling, een heilige ernst en eene aangename afwisseling op te merken, die tot hooge aanbeveling verstrekt van het geheel. De regte toon is aangeslagen, om den weg te vinden tot het hart, om zoowel de kennis der waarheid te vermeerderen, als

{==462==} {>>pagina-aanduiding<<}
de vastheid des geloofs te bevorderen, en tot navolging op te wekken van den Zoon van God. Voor 's mans vroegere en latere leerlingen bevat dit boek een kostbaar geschenk, dat voor hen dubbele waarde heeft; maar allen diegenen verdient de lezing aangeprezen te worden, die voedsel verlangen voor verstand en hart. Men zal zich den aankoop niet beklagen, en met de behartiging der hier gegeven lessen niet bedrogen uitkomen.
En nu onze aanmerkingen? Wij houden die niet schroomvallig terug, maar achten het toch ook volstrekt niet noodig om ze breedvoerig mede te deelen; deels omdat deze opstellen reeds vroeger het licht hebben gezien; deels omdat onze bedenkingen weinige in getal en ook niet van overwegend belang zijn. In het algemeen hadden wij gewenscht hier meer aan te treffen tot de praktijk des Christendoms betrekkelijk. Met het oog op de bestemming dezer feestgave, zouden wij een en ander over de belijdenis des geloofs, de viering des Avondmaals, de openbare Godsdienst-oefening, het gebed, het gebruik der H. Schrift, hier niet misplaatst achten. Ook had er nu en dan een weinig meer over de pligten van het huiselijk en maatschappelijk leven kunnen zijn uitgeweid. En hoeveel goeds er ook gezegd zij over het voorbeeld van jezus: het navolgen van Hem, waarop wordt aangedrongen, had moeten verklaard zijn door de meer bestemde spreekwijzen: naar Zijn beeld vernieuwd, aan Hem gelijkvormig worden. Met hetgeen over het onkenbaar zijn van jezus voor de Emmausgangeren gezegd wordt, zouden wij niet wel kunnen instemmen. De opvatting van het woord geloof, door jezus gebezigd bij Zijne verschijning aan thomas, is misschien niet volkomen juist. En het plan, bij de ontwikkeling van Hebr. xii: 1, 2 gevolgd: de Christelijke loopbaan, kwam ons van elders bekend voor. Maar het ware ook wel vreemd, indien een Recensent niet iets te berispen vond. Wat ons betreft, ubi plura nitent, non ego paucis offendar maeulis, en van oosterzee is te bekwaam, dan dat hij onze teregtwijzing behoeven zou. Hij hebbe vreugde van deze feestgave, en voorspoed op zijne verdere Evangelieprediking en ijverig voortgezette werkzaamheid ten nutte der Gemeente!






{==463==} {>>pagina-aanduiding<<}

De geestelijke welstand eener Gemeente het geluk van haren Herder en Leeraar. Gedachtenisrede, uitgesproken op den 27sten Februarij 1856, door Dr. J.A. Anspach, bij gelegenheid zijner vijf-en-twintig-jarige Evangeliebediening in de Hervormde Gemeente te Deventer. te Deventer, bij D.J. Wilterdink. 1856. In gr. 8vo. 29 bl. f :-25.

Wij deelen niet in het vooroordeel, hetwelk zich hier en daar, niet in de Gemeente, maar onder de Leeraars-zelven begint te vertoonen, als of de viering eener veeljarige Evangeliebediening op den kansel onvoegzaam ware. Wij weten wel dat die viering misbruikt wordt, wanneer zij, als oudtijds, in een vervelend levensberigt en ijdele zelfopvijzeling ontaardt; maar wij weten ook dat zulk een misbruik zeldzaam meer voorkomt. En waarom zou de Leeraar in zijne prediking nimmer van zich-zelven mogen reppen? Behoort de Gemeente dan in hoegenaamd geene persoonlijke betrekking te staan tot haren Herder? Moet het haar onverschillig zijn, of zij eenen Leeraar, die haar lief geworden is, een langen tijd hebbe behouden? Is 't haar nutteloos, dat de door tijd en gewoonte minder of meer verslapte band met haren voorganger op nieuw worde toegehaald? Werp dan ook de bevestiging, de intrede, het afscheid, de lijkrede weg! Doch, neen, herinner u veeleer dat een paulus - getuigen zijne brieven, getuige zijn afscheid van de Efezische Gemeente - een menschelijker en menschkundiger weg heeft verkozen.
Met dat al keuren wij 't niet oirbaar dat de Evangeliedienaar te dikwijls van zich-zelven gewag make; en daarom lazen wij 't met een bijzonder genoegen dat de Eerw. anspach zijn eigenlijk vijf-en-twintig-jarig jubileum alleen in de stille binnenkamer heeft gevierd, ten einde naderhand, ingeval hij dat zelfde jarental ook in zijne Deventersche Gemeente zou mogen ten einde brengen, hieraan openlijk te gedenken. Het is hem vergund geworden zijn voornemen te volvoeren, en hij heeft dat gedaan op eene hartelijke, stichtelijke wijze. Te regt dan ook heeft hij geoordeeld, zijne Gedachtenisrede verkrijgbaar te moeten stellen voor de Gemeente aan welke hij haar ‘ten blijke van achting en liefde’ kon opdragen. Dat die Gemeente de geheele Godsdienst-oefening, ook de gebeden,

{==464==} {>>pagina-aanduiding<<}
van hem ontvangt, achten wij hoogst navolgenswaardig. Intusschen werd de preek niet ten behoeve der Homiletiek uitgegeven, en wij zullen dan ook naar geene stoffe tot aanmerkingen zoeken: alleen de uitdrukking op bl. 5: ‘de God mijns levens en mijner goedertierenheid’, viel ons te zeer in 't oog om haar niet even aan te stippen. En hiermede zij der Gemeente en haren Herder heil!

v.p.




Eerste kort Begrip der Bijbelsche en Kerkelijke Geschiedenissen, door W.C. van der Zwaag, Predikant te Zuidbroek. Tweede, vermeerderde druk. Te Groningen, bij F. Folkers. 1855. In 12mo. 12 bl. f :-7½.

Het getal der katechiseerboekjes neemt in onze dagen ongemeen toe, maar wij vinden daar geen bezwaar in. De ziensen leerwijze der Predikanten loopt te veel uiteen, dan dat eene ruime keuze niet uitermate wenschelijk zou zijn. Bovendien leert de ondervinding dat eene Gemeente ook aan 't geschiktste leerboekje te zeer gewoon kan worden. Als, b.v., de uitlegging die de Leeraar omtrent de vragen, met name omtrent de dusgenaamde blinde, pleegt te geven, in zóó algemeene bekendheid raakt, dat men die gedachteloos en verminkt van elkander begint na te schrijven of na te klappen, en de oefening van verstand en oordeel daardoor almede in geheugenwerk ontaardt, dan wordt het tijd om eens naar wat nieuws te zoeken.
Het boekje van Ds. van der zwaag heeft, blijkens de tweede uitgave, zijnen weg al gevonden. Dat verwondert ons niet; want het is begrijpelijk, aangenaam, en tamelijk voledig. Wat dit laatste echter betreft, zouden wij het, al is 't een eerste kort begrip, gaarne een of twee zijdjes langer hebben gezien. Dan waren o.a. de omzwerving in de woestijn, jozua, en de Regteren niet in ééne vraag afgehandeld; dan hadden david en salomo naar billijkheid elk eene afzonderlijke vraag kunnen bekomen; dan waren elia en eliza niet naar de blinde vragen verwezen; dan had er van petrus en johannes ten minste iets kunnen vermeld worden, en van paulus wat meer, dan dat hij ‘bekeerd en een groot Apostel’

{==465==} {>>pagina-aanduiding<<}
werd; dan ook ware niet, even als in 't door ons gebruikte Kort Begrip van meijer, de vraag: ‘Wanneer en door wie werd het Evangelie in ons Vaderland gepredikt?’ zonder antwoord gelaten, vermits die vreemde namen en jaartallen bij de landjeugd niet ligt alléén door 't vóórzeggen in 't geheugen blijven, en zij niet overal zóó gemakkelijk, als misschien in des Schrijvers eigen Gemeente, tot den aankoop van zijn Hand- of Leesboekje zal besluiten. Op bl. 6 merkten wij op: dat jezaja (waarom ‘jezaia’?) verkeerdelijk onder de Profeten tijdens de ballingschap geteld wordt, en dat bij de vermelding der Romeinsche heerschappij over de Joden het Koningschap van herodes, hoe beperkt dan ook, ten eenenmale wordt voorbijgezien. Het Bijbelregister op den omslag is met zijn ‘1o Kroniken’ (ie of ij?), ‘1e Corinthen’ (Korinthiërs), ‘1c Timotheüs’, enz., magtig fautief en smakeloos, en heeft daarbij nog het oude, in de nieuwere leerboekjes bijna niet meer voorkomende gebrek, dat onder de Brieven van paulus ook de Brief aan de Hebreën wordt medegerekend.
De steller schrijve deze aanmerkingen toe aan onze groote belangstelling in de katechetiek, en tevens aan onzen welgemeenden wensch, dat hij weldra eenen derden druk van zijn nuttig werkje hebbe te revideren.
v.p.




Gods leidingen met Ansgarius, den Apostel van het Noorden; door U.P. Goudschaal, Pred. te Scheemda. Te Groningen, bij F. Folkers. 1855. In kl. 8vo. 83 bl. f :-60.

Dit boekje, aan de Medebestuurders, Leden en Begunstigers van het Nederlandsche Zendelinggenootschap opgedragen, in den volkstoon geschreven, en waarin een echt Christelijke geest heerscht, zal een welkom geschenk zijn aan hen die in de uitbreiding van 's Heeren koningrijk op aarde belang stellen. Geen Zendeling vertrekke zonder een exemplaar van dit werkje, dat hem het gewigt van zijne roeping, de zwarigheden waarmede hij zal te kampen hebben, de pligten die van hem geëischt worden, nevens de hoogere hulp en leiding die hij niet te vergeefs zal inroepen, in een heerlijk beeld van Christelijk geloof en opofferende liefde voor oogen stelt. Maar ook voor elken anderen met zijne belijdenis ingenomen Christen

{==466==} {>>pagina-aanduiding<<}
is hier veel te leeren. Wie mag zich langer beklagen over de tegenkantingen en beproevingen die hij in het voorstaan van waarheid en Godzaligheid lijdt, wanneer hij zijn oog slaat op eenen ansgarius, die te midden der woeste Holsteiners, Denen en Zweden het Evangelie verkondigt, in gedurig gevaar van mishandeling en verlies van zijn leven? Wat beteekenen de geringe teleurstellingen en bezwaren van het dagelijksche leven, vergeleken met de ontzaggelijke moeijelijkheden waarmede een ansgarius gedurende het grootste gedeelte van een meer dan zestig-jarig leven te kampen had? En wie kan met eerbied den man beschouwen - die, ook wanneer de vrucht van zijnen arbeid verloren scheen, wanneer hij de door hem opgerigte kerken en scholen verbrand en verwoest zag, vlugtende en verlaten hooger bleef opzien, en telkens op nieuw handen aan het werk sloeg - zonder zich door zijn voorbeeld tot een edelen naijver te voelen ontvonken, om in zijnen kring christus door woord en daad anderen aan te prijzen, en menschendeugd en menschengeluk te bevorderen?
Zulk een voorbeeld gaf de man die, in den schoot van weelde en voorspoed geboren, als de zoon van een aanzienlijken leenman van karel den Groote, slechts de hand had uit te steken naar eerambten en waardigheden, maar alles verliet om de roepstem des Heeren te volgen, en, waar anderen terugdeinsden, zich aanbood, zonder moeite en gevaren te ontzien. Gelukkige tijden, toen de zonen van Vorsten en Edelen er eene eer in stelden als boden des Evangeliums onder Heidensche volken op te treden! Want gelijk ansgarius, waren ook willebrord, wulfram, bonifacius, ludger, en anderen van aanzienlijke afkomst. Daardoor, en door de bescherming die zij van Keizers en Koningen genoten, vond huu onderwijs bij zinnelijke en onbeschaafde menschen een ingang, dien het anders niet zoo gereedelijk zou gevonden hebben. Hierbij kwamen gezigten en openbaringen, hoedanige ook ansgarius zal gehad hebben. Het is moeijelijk te onderscheiden wat zij werkelijk ondervonden hebben, en wat aan hunne, overeenkomstig den geest der tijden, vermeende en door eene levendige verbeelding en brandenden ijver aangevuurde overtuiging, of aan de latere bijvoegselen hunner levensbeschrijvers zij toe te kennen? Ontwijfelbaar heeft het in die dagen algemeen verbreide geloof aan zulke buitengewone

{==467==} {>>pagina-aanduiding<<}
tusschenkomsten des Hemels de Zendelingen gesterkt en aangemoedigd, en aan hunne prediking gezag en invloed verschaft. Niet ijdel bleven dan ook de pogingen van ansgarius. Bremen, Hamburg en hun omtrek en de hoogerop gelegen Scandinavische landen hebben aan zijnen ijver de kennis van God en jezus te danken, en begroeten hem als hunnen Apostel. Maar hij die zoo veel gedaan had, gevoelde zich aan den avond van zijn leven ontmoedigd dat hij zoo weinig verrigt had, tot dat het geloof aan Gods vergevende genade zijne ziel tot rust bragt, en hem zacht en kalm deed ontslapen. Gezegend zij zijne assche!




Wolfgang Musculus en zijn tijd. Eene bijdrage tot de geschiedenis der Kerkhervorming. Naar het Hoogduitsch van Ludwig Grote, door Is. Prins, Predikant te Amsterdam. Te Amsterdam, bij H.W. Mooy. 1856. In kl. 8vo. IV en 111 bl. f :-90.

‘De naam van musculus’ - zegt grote - ‘moge op aarde minder bekend gebleven zijn, deze bladen hebben ten doel, zijne gedachtenis te vernieuwen en in zegenend aandenken te bewaren.’ Zij zullen dat doel wel bereiken. Wij voor ons hopen het althans, om vele redenen. Vooreerst ter wille van musculus zelven, wiens krachtvolle en toch zachtmoedige Johannesgeest, in belangwekkende lotswisselingen ontwikkeld, ons bijzonder aantrekt. Dàn ter wille van den Schrijver, wiens arbeid zich onder de vele monographiën onzer dagen op 't voordeeligst onderscheidt, door den eenvoudigen en toch boeijenden trant waarop hij ons 't leven van musculus verhaald, wij schreven haast: verteld heeft, en waardoor hij aan de klip van geleerde dorheid en omslagtigheid ontsnapt is, die menige monographie slechts voor de mannen van 't vak leesbaar maken. Verder om des grijzen Vertalers wil, die de dagen zijns ouderdoms tot zóó nuttige werkzaamheid besteed, en zijne taak zóó loffelijk volbragt heeft: met name ook door 't een en ander, dat voor den Nederlander min belangrijk was, in te korten. En, eindelijk, ter wille van onze landgenooten, die een bewijs van hunnen smaak voor 't schoone en goede zullen geven, wanneer de kennismaking met musculus en zijne biographie hun aangenaam blijkt te zijn.

{==468==} {>>pagina-aanduiding<<}

Wij kunnen ons niet onthouden om dit gunstig oordeel met een paar proeven te staven. Daar het boek ‘Musculus en zijn tijd’ betiteld is, sta hier iets ter karakterisering van beide.
Uit de schilderingen van den toenmaligen tijd nemen wij - ten behoeve van hen die de noodzakelijkheid der Kerkhervorming nog niet zóó geheel doorzien - het navolgende over: ‘Op het einde der 15de eeuw zag het er in Straatsburg allertreurigst met de Godsdienstigheid uit. In de Katharinakapel van de hoofdkerk bragt men op het Kersfeest vaten vol wijns; het hoog-altaar was de schenktafel (het buffet), en als of men God daarmede eene dienst deed, men wedijverde in het wijndrinken. Daarbij werd gezongen en gedanst; allerlei potsen werden gespeeld, en schaamtelooze scherts bleef niet achter. De adellijken verschenen bij de mis in de Dom-kerk met spits uitloopende schoenen, waaraan geraasmakende dingen vast waren; voorts met jagthonden en valken, die zij somtijds gedurende de Godsdienst-oefening tot tijdverdrijf lieten vliegen. Anderen behandelden onder de mis hunne tijdelijke zaken met elkander. Om een omweg te mijden, ging men door de kerk met de speenvarkens, die men op de markt gekocht had, zoodat de priester, die de mis las, niet zelden door het geschreeuw belet werd voort te gaan. Ook was het niet ongewoon, dat de Schepen aan de heilige plaats vonnissen uitsprak. In menige kerk hielden zich ontuchtige vrouwen op: die van de Dom-kerk werden hare zwaluwen genoemd. Op hooge feesten was de onbetamelijkheid en het gedruisch in de ontwijde heiligdommen bijzonder groot. Op het Pinksterfeest werd in den Dom op het orgel een figuur geplaatst, de roeraap geheeten, waarin zich dan een ligtzinnige knaap verborg, om de menigte door zijn gejammer, of door laffe gekkerijen en vrolijke liedjes te vermaken. Van St. Nicolaas tot op Onnozele Kinderen-dag plagt een knaap in bisschoppelijk gewaad Godsdienst-oefening te houden in den Dom voor volwassenen, die verkleed en gemaskerd haar bijwoonden. Zoo nam het zedenbederf toe, en de geestelijkheid zag het onverschillig aan, ja bevorderde het meer dan dat zij het
tegenging.’
Hoezeer steekt nu tegen die volslagen godvergetenheid der nog onhervormden de bijzonderheid af, die we thans uit den

{==469==} {>>pagina-aanduiding<<}
levensloop van den Hervormer-zelven afschrijven: ‘Reinhard van rothenburg, zijn trouwe vriend en beschermer, wilde hem eens op de proef stellen. Op zekeren dag, dat musculus het klooster had verlaten, en in het dorp gegaan was, om Godsdienst-oefening te houden, verscheen reinhard, vermomd en vergezeld van eenige insgelijks verkleede ruiters, voor de deur der kerk, en riep hem met eene dreigende stem naar buiten. Musculus kwam naar buiten, en toen hij de ruiters zag, meende hij dat zij door den Bisschop van Metz waren afgezonden om hem gevangen te nemen en te dooden. Hij behield echter zijne tegenwoordigheid van geest en verzocht de vreemde ruiters dat hij eerst de Godsdienst-oefening ten einde mogt brengen, en dan zou hij gewillig volgen, waarheen men hem brengen wilde. Toen hem dit werd toegestaau, keerde hij in de kerk terug, en ging met zijne prediking voort waar zij afgebroken was, met zulk eene kalmte, dat men geen het minste spoor van vreeze aan hem kon ontdekken. Aan het slot zijner leerrede wekte hij zijne hoorders op tot standvastigheid, trouw en volharding in de belijdenis der waarheid, en in het bijzonder nog tot het bidden zoo voor elkander, en voor zich-zelven, als voor hunnen leeraar, die waarschijnlijk in het volgende oogenblik zou sterven. Nadat hij nu het gebed voor zich-zelven en zijne Gemeente had geëindigd, verliet hij de kerk, en gaf zich over aan zijne vermeende vervolgers, met goeden moed, terwijl zijne aanhangers vol angst en vreeze waren. Toen liet reinhard van rothenburg zijn masker vallen en vertoonde zich in zijne ware gedaante. Vol bewondering omarmde hij den onverschrokken man, die bereid was alles, om des Evangelies wil, te ondergaan, en zelfs zich in den dood over te geven. Hij vermaande hem in deze standvastigheid en getrouwheid te volharden.’
Musculus was niet alleen Prediker en Godgeleerde, maar tevens Latijnsch en Hoogduitsch Dichter. Ook hiervan worden ons eenige stalen medegedeeld, inzonderheid uit zijne epigrammen, waaronder er zijn die in onze schatting eene plaats naast salomo's Spreuken zouden verdienen; b.v. dit: ‘Eene ongewone waarheid veroordeelt men als valsch, maar eene openlijke dwaling wordt voor regt gehouden.’
Iets missen wij hier ongaarne, dat bij eene monographie eigenaartig, ja, wij zouden zeggen onontbeerlijk te huis behoort.

{==470==} {>>pagina-aanduiding<<}
Wij bedoelen het portret van musculus. Het bestaat; want wij hebben 't voor ons liggen. Wij weten niet regt of 't uit sleidanus dan uit seckendorf afkomstig is; maar het beantwoordt aan de op bl. 104 gegeven persoonsbeschrijving. Een goede steendruk ware voldoende geweest, en had den prijs niet veel behoeven te verhoogen.




De Bevrijding der Slaven. Redevoering gehouden in openbare vergaderingen van de Nederlandsche Maatschappij tot bevordering van de Afschaffing der Slavernij, door Nicolaas Beets, Lid derzelve Maatschappij. Te Haarlem, bij de Erven F. Bohn. 1856. In gr. 8vo. 40 bl. f :-60.

De man die deze redevoering uitsprak, wijdde daarmede de edelste gaven van geest en hart, met welke hij zóó overvloedig is toegerust, aan de edelste zaak. Hij stelde zijnen hoorders de slavenbevrijding voor ‘als eene zaak door de Menschlievendheid te recht gewenscht; door de Beschaving gevorderd; door den Geest des Christendoms bevolen; en in alle deze opzichten metterdaad, naar eene uitdrukking door de Staatscommissie in haar belangrijk verslag gebezigd, een “der strenge eischen van onzen tijd.”’ Hij deed dit met de hem eigen ware, onopgesmukte en bondige welsprekendheid, die, van verstand en gemoed uitgegaan, tot verstand en gemoed ingaat. Hoe gaarne leverden wij eene enkele proeve! Hetzij waar beets - niet willende ‘dat de afschuw, dat het vonnis van voroordeeling, die aan de slavernij als zoodanig toekomen, op hare hetzij dan noodzakelijke, hetzij toevallige gevolgen worden afgeleid’ - zijner tegenpartij zelf het wapen in de hand schijnt te geven, door het schijngeluk van den slaaf met de aanlokkelijkste kleuren tegenover het niet minder sterk geteekende drukkende lot van den vrijen werkman te schetsen, maar - om daarna dien werkman eene ruiling met den slaaf voor te slaan, en zich, ‘zoo die man een Man, zoo hij een Nederlander is’, smadelijk van hem afgewezen te zien. Hetzij waar hij betoogt: ‘God schiep het Negervolk; het slavenvolk is het maaksel van den mensch. Het Negervolk niet, maar het slavenvolk te beschaven, ziedaar de zedelijke onmogelijkheid.’ Hetzij waar hij den nadeeligen invloed der slavernij

{==471==} {>>pagina-aanduiding<<}
ook op de blanke slavenhouders aanwijst; of op Christelijk standpunt ons toeroept: ‘Het licht is over de gewetens opgegaan. De tijd der toelating is voorbij’. Of, eindelijk, aan 't slot die heerlijke spraakwending, eerst tot den Koning, daarna tot den Koning der Koningen....Maar wij willen den indruk van het hecht inééngesloten geheel niet bij den lezer verzwakken, door er hier de schoonste passages uit over te nemen. Een ieder koope en leze zelf! Wien deze rede niet tot overtuiging van de verfoeijelijkheid der slavernij brengt, en tot medewerking, zoo veel hij vermag, aan hare opheffing beweegt, die - mag op onverzettelijkheid bogen: ware 't dan maar in iets beters!
v.p.




Grondtrekken der empirische Psychologie en Logika van Dr. Jos. Beck, Groot-Hert. Geheimhofraad. Naar den vierden, onveranderden druk. Uit het Hoogduitsch voor Nederlanders bewerkt door J. Vriend. Te Kampen, bij K. van Hulst. 1856. In gr. 8vo. VI en 150 bl. f 1-40.

Sedert eenigen tijd ontbreekt het niet in onze letterkunde aan Handleidingen en Leerboeken in de Psychologie. Wij hebben ook reeds van verscheidene, van meer of minder degelijk gehalte, verslag gedaan. Het hier aangekondigde werkje van Dr. jos. beck verdient eene eervolle onderscheiding, uit hoofde van zijne beknopte volledigheid, waardoor 't geschikt is om bij de beoefening van Zielkunde en Logica tot leiddraad gebruikt te worden.
Het was eene gegronde keus van Dr. beck om de empirische psychologie als inleiding tot de logica te doen strekken; zijnde beide de hoofdbestanddeelen eene philosophische propaedeutica.
Waar de zielkunde op eene juiste ervaring en waarneming der inwendige verschijnselen gegrond is, kan zij op hare beurt ter inleiding van de redeneerkunde strekken, zonder zich in de hoogdravende bespiegelingen te verliezen, waarin de nieuwere Duitsche wijsbegeerte soms het spoor bijster is geraakt.
Dr. beck erkent zelf ‘dat het aan deskundigen niet onbekend is, welke zwarigheden de vervaardiging van dusdanig een werk in betrekking op stof en inhoud oplevert. Dit ziet

{==472==} {>>pagina-aanduiding<<}
voornamelijk op de verschillende gevoelens die in Duitschland omtrent psychologie en logica heerschen. Als beide speculatief volgens de Hegeliaansche school opgevat worden, komt men tot geheel andere resultaten, en tot eene geheel verschillende methode, dan die welke de Schrijver gevolgd heeft, en wij voor de ware houden. In de zielkunde komt geene redenering a priori te pas; zij moet even als de natuurwetenschappen op de ervaring en de inductive methode gegrond zijn. De verschijnselen van het zieleleven, en de vermogens van 's menschen geest, moeten door eene naauwkeurige waarneming opgemaakt worden, en de logica als eene geheel vormelijke wetenschap van 's menschen denkvermogen worden beschouwd. Alle verwarring met de bovennatuurkunde en de ontologie moet hierin zorgvuldig worden vermeden. Dit alles is wijselijk door Dr. beck in het oog gehouden, die de echte empirische methode in zijne zielkunde, en het voetspoor van aristoteles, die in zijn Organon den grondvester der Logica was, heeft gevolgd.
Het werkje is in korte §§ afgedeeld, waarbij soms eenige aanteekeningen gevoegd zijn, die wij hier en daar wel wat uitvoeriger voor den minkundige gewenscht hadden; tevens zouden wij gaarne de aanhalingen niet zoo bijna uitsluitend tot cicero hebben bepaald gezien. Aristoteles en andere oude en nieuwe wijsgeeren verdienden hier als bronnen tot een nader onderzoek te zijn aangewezen. Voor het overige komt ons de omwerking of vertaling door j. vriend goed geslaagd en duidelijk van stijl voor. Wat hij echter met het ‘Voor Nederlanders bewerkt’, bedoeld heeft, is ons niet regt duidelijk; de zielkunde en de logica zal voor een Duitscher of Nederlander wel eenerlei zijn. Heeft hij misschien sommige aanteckeningen bekort, en de litteratuur, of aanhaling van hierbij te raadplegen Schrijvers, weggelaten, waarover wij, als het oorspronkelijke niet ter hand hebbende, weinig kunnen oordeelen, dan ware het beter geweest dat hij ons eene volledige vertaling van dit degelijk werkje gegeven had.
Wij moeten het geschrift van Dr. beck, zelfs zoo als het hier omgewerkt is, aan hen die de zielkunde en logica willen beoefenen, boven alle andere die wij reeds aankondigden, aanbevelen; voornamelijk is het een voortreffelijke leiddraad bij het onderwijs in die vakken van wetenschap; iedere § is voor eene verdere uitbreiding vatbaar; inzonderheid zouden de laatste,

{==473==} {>>pagina-aanduiding<<}
over de Sophismen, die wel het meeste vereischen. Een uitvoerige bladwijzer van den inhoud der § en de verdeeling des werks maakt het gebruik van dit werkjen als Handboek zeer gemakkelijk.
j.a.b.




Handleiding tot de Burgerlijke Mineurkunst, of de Mijnen en hare ontginning. Vrij bewerkt naar het Fransch door S.F. Klijnsma, Luitenant-Kolonel-Ingenieur, oud-Kommandant van het bataillon Mineurs en Sapeurs. Volks-Bibliotheek No. 84. Te Amsterdam, bij Weytingh en van der Haart. 1856. In kl. 8vo. 52 bl., bij inteek. f :-22½, buiten inteek. f :-25.

Dit boekje kan den lezer eene oppervlakkige kennis verschaffen van den mijnbouw en de wijze waarop de mijnen ontgonnen worden. Het bevat eene menigte van hoogst belangrijke zaken, die behoorlijk zijn gerangschikt en duidelijk uiteengezet; doch wij zouden evenwel aarzelen om 't eene Handleiding te noemen. Eene Handleiding moet in alle deelen op de hoogte der wetenschap staan, en een uitgewerkt boek zijn, waarin de voornaamste zaken voorkomen, die tot de behandelde wetenschap behooren. Zij moet geen begrensd en oppervlakkig, maar een grondig en uitgebreid overzigt geven; en niet alleen voor eerstbeginnenden, maar ook voor meergevorderden moet zij eene voorraadschuur zijn van kennis. De lezer vindt hier de hoofdzaken der mineurkunst slechts aangestipt; en overal leemten, zoo als dat wel niet anders wezen kan in een werkje dat in 52 bladzijden deze wetenschap in haar geheel behandelt. Wij merken dit aan, niet om het boekje gering te doen achten, maar omdat wij het een noodzakelijk vereischte vinden, dat de titel van een boek overeenkome met zijn inhoud.
Is ons gevoelen over dit werkje, vooral wat het zuiver praktische gedeelte betreft, gunstig; in het wetenschappelijke hebben wij nog al gebreken gevonden, die niet geheel met stilzwijgen mogen worden voorbijgegaan. De bewerker geeft alle blijken van in het praktisch gedeelte der mineurkunst ervaren te zijn; en juist dáárom is het jammer, dat hij het wetenschappelijke gedeelte niet door een deskundige heeft doen nazien. De strekking echter van het boekjen is meer praktisch

{==474==} {>>pagina-aanduiding<<}
dan wetenschappelijk, en onze aanmerkingen zullen dus maar een klein gedeelte er van betreffen.
De bewerker vangt aldus aan: ‘De landen, die zich door uitgestrekte steenkolenmijnen of door eenen grooten overvloed van metaalertsen onderscheiden, zijn ten allen tijde de wieg en de leerschool geweest der aard- en delfstofkunde (geologie en mineralogie). Juist door het opsporen van nuttige metalen heeft men hunne eigenaardige kenmerken leeren kennen, en de wetten gevonden, waaraan hunne gedaante en ligging gebonden zijn. In onze dagen daarentegen leidt de gevestigde wetenschap (de theorie) ons op den weg der ontginning.’ - De woorden ‘hunne eigenaardige kenmerken’, en ‘hunne gedaante en ligging’ kunnen slaan op metaalertsen (en steenkolenmijnen); maar dan zou van de meening moeten zijn uitgegaan, dat de wetten betreffende de gedaante en ligging der metaalertsen (en steenkolen) bekend zijn, en dus de wetenschappelijke mineurkunst in zoo verre reeds geheel is ontgonnen. Slaan die woorden op ‘metalen’, dan is 't weder niet duidelijk wat er verstaan wordt onder de ‘gedaante’ der metalen en ‘de wetten, waaraan deze verbonden is’. Waarschijnlijk heeft de bewerker willen zeggen: ‘Juist door het opsporen van nuttige metalen heeft men de eigenaardige kenmerken veler metaalertsen en andere delfstoffen leeren kennen, en dientengevolge eenige wetten, waaraan hun voorkomen gebonden is.’
De zin die dan volgt, is eenigzins in tegenspraak met den boven aangehaalden en almede niet regt duidelijk: daarin zal hij denkelijk bedoeld hebben te zeggen: ‘Die kennis aangaande de aard- en delfstofkunde, welke tot op heden niet ophoudt steeds in uitgebreidheid toe te nemen, deed de wetenschappelijke mineurkunst geboren worden.’
De b. noemt ‘de gevestigde wetenschap theorie’; wij echter hechten aan dat woord eene andere beteekenis. In de praktijk is men gewoon al wat wetenschap is met den naam van theorie te bestempelen; maar in elke natuurwetenschap verstaat men onder theorie niets anders dan een middel om een aantal feiten onder één gezigtspunt te brengen, b.v.: atomentheorie, undulatie-theorie, enz.
Daarop volgt: ‘Wie zich bekend wil maken met de toepassing der wetenschap, welke alle middelen aanwijst om nuttige metalen te zoeken en op te delven, moet zijne toevlugt

{==475==} {>>pagina-aanduiding<<}
nemen tot de bestaande geschriften over de aard- en delfstofkunde.’ Hier wordt door de ‘wetenschap’ blijkbaar het wetenschappelijke gedeelte der mineurkunst bedoeld.
Op bl. 1, waar eenige nuttige delfstoffen genoemd worden, zegt de bewerker: ‘Onder de steensoorten behooren de brandbare delfstoffen, zoo als de glanskool (anthraciet), de steenkool, de ligniet, de turf, enz.’; maar het klinkt vreemd de brandbare delfstoffen steensoorten te hooren noemen. Allen zijn producten van het plantenrijk, maar geene versteende planten. Wij zeggen met vogt: Die fossilen Brennmaterialien bilden zwar eigentlich keine besonderen Gesteine.’ Er had, naar ons gevoelen, moeten staan: ‘Onder de nuttige delfstoffen behooren de fossile brandstoffen, zoo als,’ enz.
Verder valt aan te merken, dat glanskool en anthraciet geene namen zijn voor hetzelfde mineraal. Sommige mineralogen brengen de glanskool tot de anthraciet; haar gehalte aan bitumen maakt evenwel dat dit bezwaarlijk geschieden kan. In geen geval echter is aan glanskool en anthraciet dezelfde beteekenis te hechten, al noemt men de glanskool ook eene soort van anthraciet; en er had dus alleen anthraciet moeten staan.
Hiermede verlaten wij de eerste bladzijde, en deelen nog een paar aanmerkingen mede betreffende het overige; zonder evenwel eene volledige kritiek te willen leveren.
Op bl. 6 zegt de bewerker: ‘Ook de Juravorming bevat ingeslotene gangen van rooden of bruinen ijzersteen (hematite)’. Er had daar moeten staan: ‘Ook de juravorming bevat ingesloten gangen van rooden ijzersteen (hematite) en bruinen ijzersteen.’ Men kan aan de beide mineralen niet denzelfden naam geven, daar hunne scheikundige zamenstelling eene andere is. De formule van rood ijzersteen is Fe2 O3; daarentegen die van bruin ijzersteen 3 Fe2 O3, 2 HO.
Op bl. 9 leest men de volgende definitie van de mineurkunst: ‘De mineurkunst of de wetenschap der mijnontginning bestaat dus in de kennis van alle middelen om nuttige metalen van allerlei aard te vergaderen. Zij stelt zich ten doel om zich die metalen te verschaffen langs den gemakkelijksten weg en voor de geringste kosten.’ Wij hadden hier meer naauwkeurigheid gewenscht. Er wordt alleen gesproken van ‘nut-
{==476==} {>>pagina-aanduiding<<}
tige metalen’, als of de mineurkunst zich niet de opdelving van alle nuttige delfstoffen ten doel stelde. De mineur ontgint immers zoo wel steenkolenmijnen als ijzermijnen. Daar het boekje niet vertaald, maar vrij bewerkt is, had de bewerker hier, voor de welligt gebrekkige definitie in het oorspronkelijke, eene betere in de plaats moeten stellen.
Op bl. 37, waar gehandeld wordt over luchtverversching, staat: ‘Wanneer men in eene onderaardsche uitholling den dampkring in volkomen rust laat, zoodat de verschillende gassen, als die er voorhanden zijn, zich laagsgewijze, volgens hun soortelijk gewigt kunnen afscheiden, dan is dit gewigt als volgt:

	Specifiek gewigt.
Koolwaterstofgas (grisou).	0,558
Stikstof.	0,976
Dampkringslucht.	1,009
Koolzuur.	1,514
Uitwasemingen van rattekruid en kwik.’	

Voor het soortelijk gewigt der dampkringslucht geeft de bewerker het cijfer 1,009; en welke reden kan er voor zijn, dat hij het soortelijk gewigt hiervan niet als éénheid aanneemt? De bewerker is onbekend met de zamenstelling der dampkringslucht; anders ware de stikstof niet daarboven geplaatst; want de dampkringslucht is een mengsel van stikstof en zuurstof. Rattekruid ook kan geen deel der dampkringslucht uitmaken, daar het niet, gelijk het kwik, bij gewone temperatuur vlugtig is.
Op bl. 50 zegt de bewerker over het tin: ‘Het geeft bij de ontginning een eigenaardig geluid.’ Daar het tin niet gedegen, maar als tinsteen (Sn O2) in de Natuur voorkomt, zou men 't er voor moeten houden dat die tinsteen bij de ontginning een eigenaardig geluid geeft; maar de bedoeling was zeker om te zeggen: ‘Het tin geeft bij buiging een eigenaardig geluid.’
Op bl. 51 leest men: ‘Het ijzer, een der oudst bekende, nuttigste en meest algemeen verspreide metalen, vindt men niet alleen in het mineraalrijk en in sommige mineraalwateren, maar ook in geringe hoeveelheid in de asch van verscheidene boomen en planten.’ Het ijzer komt niet in ‘verscheidene boomen en planten’, maar in alle boomen en planten voor.

{==477==} {>>pagina-aanduiding<<}

Wij eindigen. Het boekjen is, wat het praktische gedeelte betreft, ter lezing zeer aan te bevelen, maar het wetenschappelijke gedeelte is niet altijd even naauwkeurig.




De Galvanische Stroom toegepast op de E.M. Telegrafen en Uurwerken. Door J.H. van Koten. Te Amsterdam, bij L.F.J. Hassels. 1855. In gr. 8vo. 150 bl. en 4 uitslaande platen. f 2-50.

Onder de werken die ons groote belangstelling inboezemen, bekleeden dezulke eene voorname plaats, welke bestemd zijn om de toepassingen der wetenschap op het maatschappelijk leven toe te lichten. - De toepassing van den galvanischen stroom op dat leven is eene der nuttigste, en wij achten 't dan ook lofwaardig wanneer een deskundige tracht haar voor ieder duidelijk te maken, en de verkeerde denkbeelden welke aangaande de telegrafische draden bij min kundigen bestaan, door heldere inzigten te vervangen. - De Heer van koten heeft deze niet gemakkelijke taak op zich genomen. Laat ons zien hoe hij haar volbragt heeft.
De Schrijver onderscheidt de Telegrafie in:
1o. De Optische, of Gezigts-Telegrafie; 2o. de Akustieke, of Geluid-Telegrafie; 3o. de Electrische-Telegrafie. Op die verdeeling valt niets aan te merken; maar wij willen eene ongelijkheid in de schrijfwijze, die ook hier al dadelijk blijkt, niet onopgemerkt laten. Men vindt, b.v.: Telegrafie en Telegraphische, electrische en Akustieke, en dergelijke vermenging meer van Grieksche en Nederduitsche uitspraken. Bij een herdruk zal het goed zijn daar eenparigheid in te brengen.
In de eerste Afdeeling wordt gehandeld over de Optische Telegrafie. Na de vuurwachten, waarvan bij aeschylus (waarom aeschylos?) en aristoteles, en het fakkelschrift waarvan bij polybius en plinius gesproken wordt, vermeld te hebben, gaat de S. over tot robert hooke, die, even als amontous, bergsträtzer, en anderen, te vergeefs voorsloeg den verrekijker bij de toen in gebruik zijnde sein-telegrafen in te voeren. Ééne lijn slechts werd volgens het stelsel van hooke door edgeworth aangelegd, zoo als de S. zegt (bl. 7): ‘Van af (!) zijn huis te Londen tot Newmarket’. Daarna worden

{==478==} {>>pagina-aanduiding<<}
de telegrafen van chappe en murray vermeld en door duidelijke teekeningen opgehelderd.
Kort, doch voldoende wordt in dezelfde Afdeeling ook over de Akustische Telegrafie gesproken.
Ter inleiding tot de kennis van de thans in gebruik zijnde telegrafie, verklaart de S. wat men te verstaan hebbe onder: Wrijvings-electriciteit, Galvanische-electriciteit, en magnetische werking van den Galvanischen stroom.
In een betrekkelijk klein bestek vindt men hier de leer der electriciteit zoodanig behandeld als men van den S. mogt verwachten: het experiment gaat vooraf, dan volgt eene beschouwing van de verschijnselen die het experiment vergezellen, en daarop met groote duidelijkheid de verklaring. Aanmerkingen hebben wij er niet op te maken; alleen vragen wij: of het niet goed ware aan de verklaring der Leidsche flesch (bl. 27), die der Franklinsche plaat te doen voorafgaan?
Nu is de lezer genaderd tot de eigenlijke telegrafie door middel van den galvanischen stroom. De geleiders van dien stroom worden behandeld, en brengen van zelf tot de werktuigen om de opgewekte electriciteit aan te toonen. Hierbij wordt men bekend gemaakt met verschillende stelsels van telegrafie, welke er hebben bestaan of beproefd zijn geworden.
De telegrafen op het electro-magnetisme gebouwd, worden tot drie hoofdklassen gebragt: I. De Naald-Telegraaf; II. de Wijzer-Telegraaf; III. de Druk-Telegraaf. - Deze drie Telegrafen worden in de tweede Afdeeling behandeld, en de klaarheid waarmede hare verschillende werktuigen beschreven worden, en de duidelijkheid der platen vormen een goed en volkomen geheel.
Ten slotte vindt men in de derde Afdeeling de electromagnetische uurwerken beschreven. Als voorbeelden van de twee hoofdsoorten - namelijk van die soort welke den tijd aangeeft door een afgelegen gewoon uurwerk aangewezen, en van die bij welke het regelmatig sluiten en verbreken van den galvanischen stroom een slinger of onrust in beweging brengt - worden de uurwerken van bain en garnier, en het slingeruurwerk en onrust-uurwerk van weare behandeld. Niet ongepast ware het geweest indien de S. hier iets hadde bijgevoegd over de talrijke toepassingen van deze uurwerken tot eenparige regeling van den tijd in steden en Landen, op Observatoria, enz.

{==479==} {>>pagina-aanduiding<<}

De uitvoering beide van tekst en platen is duidelijk en fraai, en de correctie vrij naauwkeurig. Wij moeten echter den S. aanraden om de afleidingen van sommige woorden van het Grieksch nog eens goed na te zien.
Ons vlugtig verslag eindigende wenschen wij het werk een goeden aftrek, en betuigen den S. onzen dank voor zijn nuttigen arbeid.

Vijftig Jaren in de beide Halfronden. Herinneringen uit het leven van een voormaligen Koopman. Naar het Hoogduitsch van Vincent Nolte. Twee Deelen. Te Middelburg, bij de Gebroeders Abrahams. 1855. In gr. 8vo. XII en 646 bl. f 7-80.

Naar den titel oordeelende zou men het werk voor eene verzameling van op zich-zelve staande gevallen kunnen houden, van nagenoeg gelijken aard als de Fransche Mémoires, die de Parijsche drukpers hebben doen zweeten, Bij den aanvang der lezing zelfs dachten wij er niet anders over, want men leest van bonaparte, en van murat, en maakt kennis met de leden der firma's baring brothers, hope & comp., en labouchere, met den Parijschen Bankier ouvrard, en met zoo vele andere personen, dat het eene bonte mengeling schijnt van figuren welke eene tooverlantaarn in snelle beweging doet voorbijgaan en afwisselen.
Langzamerhand echter stelt men meer en meer belang in den persoon zelven, en in de reusachtige handelsondernemingen waarin hij gewikkeld raakt, zoodat men zijne Voorrede, of woord ‘aan den goedgunstigen lezer’, nog eens aandachtiger naleest. Nu verneemt men dat de Schrijver, een grijsaard van vier-en-zeventig jaren, zijne avontuurlijke loopbaan beschrijft, en de personen die hij heeft ontmoet, of met wie hij in aanraking is gekomen, of tot welke hij in naauwe betrekking heeft gestaan; - dat hij spreekt van menschen die ten deele reeds voorlang, ten deele eerst onlangs van het tooneel der wereld zijn afgetreden, en ook van menschen die nog leven. Die Voorrede eindigt als volgt:
‘Het oude gezegde: “De mortuis nil nisi bene”, waaraan het nageslacht zoo vele onjuiste voorstellingen te danken heeft,

{==480==} {>>pagina-aanduiding<<}
heb ik alleen dáár gevolgd waar onberispelijke karakters mij lof gemakkelijk, ja tot pligt maakten. Dáár echter waar de geschiedkundige waarheid haar regt deed gelden, en, met ter zijde stelling van alle kleingeestige en onwaardige bijoogmerken, de stem der berisping moest worden gehoord, heb ik getracht die zoo verschoonend en zacht mogelijk te doen hooren; terwijl ik aan het gezegde: “De mortuis nil nisi vere”, zijn regt evenmin heb willen ontnemen, als voor mijne luim de speelruimte van een moedwilligen, doch goedaardigen humor willen sluiten.’
Nolte - deze naam is ook in Nederland niet vreemd - is een te Livorno geboren Duitscher, afkomstig van Hamburg, die, vijf-en-twintig jaren oud, door de Heeren labouchere & trotreau te Nantes naar Amsterdam wordt gezonden, om door het Huis hope & comp. - destijds gewis met dat van baring te Londen, de voornaamste onder de aanzienlijkste handelshuizen van Europa - in gewigtige handelsondernemingen gebezigd te worden. Een groot blijk van vertrouwen ongetwijfeld in den jongen man! Nu wordt de lezer bekend gemaakt met de toenmalige Chefs van dat Huis: pierre cesar labouchere en john williams hope, zoo als ook later met de Heeren samuël pierre labouchere, hiëronymus of jerome sillem, en onze beide eerst kortelings overleden landgenooten adr. van der hoop en joh. b. stoop. Menigeen zal de oordeelvellingen van n., over hunne inborst en handelwijze, met belangstelling lezen, en niet weinigen zullen de reusachtige ondernemingen van het huis hope & comp. met de firma baring brothers en met den millionair ouvrard, in de berigten van nolte, met genoegen volgen.
De lezer krijgt hier een denkbeeld van den handel in het begin dezer eeuw te Amsterdam, te Hamburg, in Engeland en in Noord-Amerika; hij verneemt waar de meest solide en meest eerlijke kooplieden werden gevonden, en hoe er, in weerwil van de afsluiting ter zee, tusschen Europa en Amerika veel handel gedreven werd - edoch alleen door bevoorregte handelshuizen.
Door 't wèlgelukken zijner bemoeijingen te Nieuw-Orleans verwerft zich nolte de toegenegenheid beide van het Amsterdamsche en van het Londensche huis; wordt voor zijne Agentuur aanzienlijk beloond, en geraakt in staat om, gesteund

{==481==} {>>pagina-aanduiding<<}
door het crediet dier beide huizen, zelf een huis van negotie te Nieuw-Orleans op te rigten. - Daar wordt hij in den katoenhandel, gedurende eenigen tijd, de voorname man, doch door een zamenloop van omstandigheden moet zijn huis failleren. Van nu af zijn alle pogingen om zich te herstellen, vruchteloos; hij zinkt dieper en dieper, en ten laatste zwerft hij, oud, maar nog altijd moedig, door Europa om - zijn brood te zoeken. Als kantoorbediende en dagbladschrijver ziet men den zeventig-jarigen grijsaard werkzaam, en slaat een medelijdend oog op den man die, steeds met tegenspoeden worstelende, het evenwel niet gewonnen geeft. - Zoo was hij in 1850, en nu leze men hoe hij, in 1822 van Nieuw-Orleans te Havre aangekomen begroet werd (D. II, bl. 3): ‘Hier werd ik door alle beursbezoekers met de meeste onderscheiding, zelfs met eene soort van vreugdegejuich ontvangen. Met al de eerste huizen in handelsbetrekkingen staande, had ik al hunne commissiën uitgevoerd; aan allen had ik katoen gezonden, en hun daardoor aanzienlijke winsten bezorgd. Meer was er niet noodig geweest om steeds, wanneer ik aan de beurs verscheen, een klein hof om mij heen te zien, en met tallooze uitnoodigingen tot “déjeuners dînatoirs” en “dîners” te worden overstelpt.’
Men verneemt hier vele bijzonderheden aangaande napoleon I, ook in betrekking tot ouvrard, die, in weerwil van zijn doorzigt, steeds grootsche plannen en onuitputtelijke hulpmiddelen, toch het slagtoffer werd van den werelddwinger. Nolte ontmoette hem later in Italië, en daar was de man die eenmaal in de finantiële wereld zoo magtig is geweest, - blijde eene schuilplaats te hebben gevonden, toen hem niets meer scheen te zijn overgebleven. Het is inderdaad opmerkelijk, ouvrard met zijne plannen en teleurstellingen te leeren kennen. - Ten gevolge der dwingelandij van napoleon, was hij op het einde van 1807 gedrongen zich insolvent te verklaren. Hiermede staat ook eene gebeurtenis in betrekking die wij gaarne mededeelen (D. I, bl. 99): ‘Omtrent de gelden, wissels en andere papieren, die zich in handen bevonden van de Heeren hope & comp., had napoleon buiten den waard gerekend. Dit vermogende handelshuis, hetwelk toen aan het hoofd van den koopmansstand van bijna geheel de wereld stond, en zich in Holland niet alleen onafhankelijk gevoelde, maar

{==482==} {>>pagina-aanduiding<<}
zich om zijne finantiën ook geregtigd hield met alle Vorsten der aarde op gelijken voet te staan, kon zich niet verpligt achten om Keizerlijke besluiten op te volgen. Napoleon echter verkeerde in dien waan. - Aan den opvolger van den ontslagen Minister barbé-marbois, den Heer mollien, had hij een brief aan de Heeren hope & comp. gedicteerd, die, op een toon gelijk een meester jegens zijn bediende aanneemt, het volgende bevatte: ‘Gij hebt in de zaak van Louisiana genoeg verdiend, zoodat ik niet twijfel of gij zult u zonder dralen in alles schikken wat ik goed vinden zal te bepalen.’ - Dezen brief had hij, zonder voorkennis van ouvrard, door een Inspecteur der Finantiën naar Amsterdam afgezonden; doch deze werd zeer slecht ontvangen, en moest onverrigter zake terugkeeren. Kort daarop achtte napoleon niet ondoeltreffend om den Baron louis (later de eerste Minister van finantiën van louis philippe) naar Holland te zenden, ten einde het terrein te verkennen, en, zoo mogelijk, de hulpmiddelen die ouvrard aldaar mogt bezitten, te ontdekken. De Baron louis kwam bij de Heeren hope, en zette hun den aard zijner zending uiteen. De Heer labouchere, die hem ontvangen had, gaf hem dadelijk ten antwoord: ‘Of wij voor rekening van den Heer ouvrard gelden in handen hebben of niet, daarvan zijn wij u, Mijnheer de Baron, volstrekt geene rekenschap verschuldigd, en het ongepaste van dezen stap hadt gij zelf behooren in te zien.’ Een schoon bewijs van onafhankelijkheid en van goede trouw voorzeker! Maar men vindt hier nog meer trekken vermeld, die den Heer labouchere eere aandoen.
Over de fortuinen van een dag in die tijden verzameld, en evenzeer over standhoudende fortuinen, waartoe in die tijden de grondslagen werden gelegd, of die toen reeds tot schatten zich opstapelden, vindt men een aantal trekken die met genoegen, en ook met vrucht, kunnen gelezen worden. Zoo komt hier astor van Heidelberg voor, die als bontwerkersgezel in de Vereenigde Staten was gekomen. De man die de Kolonie Astoria heeft gesticht, waarvan de schilderachtige beschrijving zoo veel opgang gemaakt heeft, is niet de eenige landverhuizer die in de Unie een groot vermogen heeft bijeenverzameld. Zijnen zoon schonk hij het prachtige hôtel ‘Astorhouse’ te Nieuw-York in Broadway, dat hem 800,000 dollars (f 2,000,000) gekost had.

{==483==} {>>pagina-aanduiding<<}

De Yankees worden overigens door nolte niet met verschooning behandeld. Zoo leest men (D. I, bl. 181): ‘Te dier tijd (1812) heerschte onder de meerendeels ruwe bewoners der Westelijke Staten vrij algemeen het afschuwelijk gebruik om de nagels der vingers zoo lang te laten groeijen tot dat men ze, door snijden, den vorm van eene kleine zeis konde geven, ten einde daarvan, bij de dikwijls voorvallende vechterijen, gebruik te maken, en daardoor aan zijne tegenpartij de oogen uit te snijden. Deze barbaarsche kunst noemde men “gouging”. Bij onze reis door Kentucky zag ik onderscheidene personen aan welke één oog ontbrak, en anderen wier beide oogen misvormd waren.’ - Het is bekend dat de Kentuckiër na veertig jaren nog weinig van zijne toenmalige barbaarsche gewoonten heeft afgelegd.
Nolte doet allezins regt aan den scherpen blik en de gevatheid van den ingezeten der Unie; maar hunne goede trouw en opregtheid in handelszaken als anderzins worden niet bijzonder geroemd. Ook eenige der politieke karakters onder de Yankees worden zoo voorgesteld, dat ze in Europa in een geheel ander licht zouden voorkomen dan waarmeê ze door de hen bewonderende Noord-Amerikaansche pers omgeven worden. Generaal jackson, b.v., de zevende President der Unie, leert men (D. I, bl. 237 en verder) kennen als iemand wien de lof, welke hem elders zoo ruimschoots wordt toegezwaaid, geenszins toekomt.
Men ziet er is hier veel en velerlei dat met belangstelling zal worden gelezen, en dat op de geschiedenis van de eerste helft dezer eeuw tamelijk veel licht werpt. - De vertaling is goed, de druk duidelijk, en het papier fraai.




Böttiger's Algemeene Geschiedenis voor School en Huisgezin. Uit het Hoogduitsch vertaald door W.C. Mauve. Eerste Gedeelte. Oude en Middelgeschiedenis. Te Utrecht, bij W.F. Dannenfelser. 1856. In post form. XXIV en 237 bl. f 1-30.

Onze tijd onderscheidt zich door eene worsteling tusschen werkelijkheid en fantazie, tusschen waarheid en verdichting, en bij het bestaan dier worsteling is het niet onverschillig hoe de geschiedenis behandeld worde. Dat toonen hare tegenwoor-
{==484==} {>>pagina-aanduiding<<}
dige Coryfeën, een von raumer en macaulay, een rotteck en thiers, te beseffen; terwijl menig ander, die den tijdgeest huldigt, gelijk lamartine, b.v., als hij de stift der geschiedenis in handen neemt, door den invloed van zijne verbeelding en gevoel niet anders levert dan een historischen roman.
Böttiger's werk, dat wij nu aankondigen, is eene geschiedenis zoo als die behoort te zijn, en de bekwame Vertaler verdient dank voor hare overzetting. Hij heeft haar zamengevoegd uit twee werken van denzelfden Schrijver; ‘Die allgemeine Geschichte für Schule und Haus’, en ‘Die allgemeine Geschichte von 1815 bis 1852.’ Het eerste, waarvan de elfde uitgave in 1849 het licht zag, bevat de geschiedenis der wereld van de vroegste tijden tot 1848, benevens een aanhangsel, waarin de gebeurtenissen van dat merkwaardige jaar met korte trekken geschilderd worden; het laatste vermeldt, zoo als reeds de titel aanduidt, wat van 1815 tot 1852 op het wereldtooneel is voorgevallen, en is door den Schrijver bestemd tot een vervolg op het eerste, waarin de gebeurtenissen dier jaren meer ontwikkeld worden voorgesteld.
Het Eerste Deel der vertaling ligt voor ons. Vooraf gaat een beknopt, doch tamelijk volledig tijdrekenkundig overzigt der Algemeene Geschiedenis, met eene aanwijzing der bladzijde waar het aangewezene behandeld wordt. De geschiedenis der oude wereld, van omstreeks 4000 vóór tot 476 na christus, bevat vier afdeelingen, bl. 1-132. De geschiedenis der Middeleeuwen loopt van den val van het Romeinsche Rijk tot de ontdekking van Amerika, of van 476 tot 1492 na christus. Zij heeft drie Afdeelingen, en gaat van bl. 133 tot het einde.
Wij hebben dit eerste gedeelte met bijzonder veel genoegen gelezen. Böttiger is een meester in de kunst om de gebeurtenissen behagelijk en zoodanig te groeperen, dat men het geheel overziet, zonder dat de deelen den aanschouwer ontgaan. Zeer aangenaam is het ons, dat de Schrijver niet, gelijk anderen, de Hebreeuwsche oirkonden in een valsch licht plaatst. De vorm is schoon, de stijl deftig, en het geheel zóó ingerigt, dat de onderwijzer 't werk tot een leerboek kan gebruiken, maar ook de huisvader het bestemmen kan tot een leesboek in zijn gezin.
Slechts enkele malen verraste ons eene misstelling of verkeerde

{==485==} {>>pagina-aanduiding<<}
opvatting. Op bl. 14 zegt de Schrijver: dat david tot veelwijverij verviel, dewijl hij niet sterk genoeg was om zinnelijke lusten te wederstaan. - De veelwijverij, ofschoon door de Mozaïsche Wet niet voorgestaan, was door de gewoonte gewettigd; maar bovendien zou in david's tijd een hof zonder harem een armelijk aanzien hebben gehad.
De Schrijver noemt juliaan den Afvallige verdraagzaam. Wij vragen: of alleen het moorden van andersdenkenden een kenteeken van onverdraagzaamheid is? - Een Vorst, die aan hen welke in Godsdienstige begrippen van hem verschillen, de middelen om hunne kinderen eene wetenschappelijke en beschaafde opvoeding te geven, ontneemt, en hen door uitsluiting voor de maatschappij onbruikbaar maakt, verdient, naar ons gevoelen, niet verdraagzaam te heeten. Juliaan meende door zulke maatregelen langzaam doch zeker het Christendom uit te roeijen; maar was, dunkt ons, door deze vervolging, nog hatelijker dan een wreedaard die het zwaard gebruikt.
Böttiger zegt, gelijk als de meeste Geschiedschrijvers, dat de Eerste gregoor zich ten aanzien van de uitbreiding des Christendoms in Engeland groote verdiensten verworven heeft; de zaak is, dat hij het land aan den Pauselijken Stoel onderwierp, en den Christenen uit den ouden stam der Britten hunne Godsdienstige vrijheid ontnam, zoo als de Anglen de burgerlijke hadden vernietigd.
De Schrijver schijnt met vooroordeel tegen hendrik den Tweede, Koning van Engeland, ingenomen te zijn; want zoo als hij de opstanden en het oproerig verzet zijner zonen voorstelt, verschijnt de vader in een zeer ongunstig licht. 't Is waar, hij leefde in ongeoorloofde gemeenschap met de schoone rosamunda clifford; maar eleonora, zijne gemalin, die het oproer harer kinderen aanstookte, verdiende niets beters dan gevangenschap. Dat had zij reeds aan Koning lodewijk den Zevende verdiend, door haar onzedelijk gedrag in Palestina. Indien wij hendrik veroordeelden, zou het daarom zijn, dat hij, uit verlangen naar haar uitgebreid landbezit, de hand eener gedivorceerde vrouw vroeg. - Stellig is het onwaar, wat b. beweert, dat hendrik den Aartsbisschop van Canterbury heeft doen vermoorden. Nog onlangs is dit uit authentieke bescheiden met klaarheid aangetoond.
Deze opmerkingen doen zien dat 't werk niet volmaakt is;

{==486==} {>>pagina-aanduiding<<}
maar 't ligt aan zijne voortreffelijkheid dat wij er niets anders of meer in te wederleggen vinden. Wij getuigen er gaarne van dat het waardig is in alle beschaafde gezinnen voorhanden te zijn. Met verlangen zien wij het vervolg te gemoet.




Overzigt der Algemeene Geschiedenis. Door Dr. J.A. Wynne, Praeceptor aan het Stedelijk Gymnasium te Groningen. Te Groningen, bij J.B. Wolters. 1856. In post formaat. 228 bl. f 1-40.

Sedert de Schrijver bij zijn onderwijs in de Algemeene Geschiedenis het door hem in 1851 en later bij den Uitgever dezes in 't licht gegeven ‘Leerboek’ gebruikt, heeft hij telkens bespeurd dat het aantal feiten en bijzonderheden, in dat Leerboek bijeengebragt, eenigermate drukkend was voor die leerlingen welke tot nog toe vreemdelingen in de historie waren. Ook andere Docenten schijnen met hem iets dergelijks waargenomen te hebben: althans hij heeft meermalen aanzoek gekregen om een werkje te vervaardigen, dat tot voorlooper voor het ‘Beknopt Leerboek’ kon strekken. Ziedaar de reden waaraan dit Overzigt zijn oorsprong te danken heeft. Het is, naar de getuigenis van den Auteur, geheel van hetzelfde standpunt bewerkt, van waar het vroegere was uitgegaan. Niet alleen volgt het dit op den voet, maar waar het eenigzins mogelijk was, is alles, tot zelfs de orde van 't verhaal en de uitdrukking, onveranderd gebleven. Terwijl het overzigt zich voorts alleen door meerdere beknoptheid en de vermelding van een minder aantal feiten van het ‘Leerboek’ onderscheidt, komt het er in zoo verre mede overeen, dat het zich tot de politische historie beperkt, en alle bespiegelingen en verhalen buitensluit.
Aan het Leerboek is eene gunstige ontvangst ten deel gevallen. Wij deelen minder in het gevoelen van sommigen, die het den Schrijver bijkans tot een verwijt deden strekken, dat het boek meer overvloed had aan zaken dan aan woorden; want behalve dat die zaken niet zonder woorden konden uitgedrukt worden, zijn wij van meening, dat den knaap, die voor de Akademie word bekwaamd, nooit te veel zaken kunnen voorgedragen worden; feiten moeten aan beschouwingen en redeneringen voorafgaan; waar het tegendeel plaats grijpt, wordt het vooroordeel ingeënt.

{==487==} {>>pagina-aanduiding<<}

Het kon niet anders, of de inhoud moest in dit Overzigt zeer zamengeperst worden. Wij houden het, altijd begeleid door mondeling onderwijs, voor zeer geschikt bij 't begin; doch de behandeling der oude geschiedenis heeft ons beter bevallen dan die der nieuwere. Het Aanhangsel, dat een kort overzigt over de nieuwste geschiedenis geeft, is zeer vlugtig. 't Geheel zal met vrucht gebruikt kunnen worden, en bijzondere verdienste mag men aan de breed uitgewerkte chronologische overzigten toekennen. Het blijve den Docent overgelaten, onnaauwkeurigheden of misstellingen te verbeteren. Zoo zal het op bl. 7 wel eene misstelling zijn, als de Schrijver zegt: ‘De wetenschappen, die de Aegyptenaren tot eene geringe hoogte beoefenden, waren: de sterrekunde, de genees- en meetkunst.’ Want zouden zij het in de bouwkunst zoo verre gebragt hebben als de overblijfselen getuigen, indien zij het in de meetkunst slechts tot eene geringe hoogte gebragt hadden?
Bl. 12 wordt de veldslag dien croesus aan cyrus leverde, ‘onbeslist’ genoemd; maar wat kan meer beslissend wezen, dan dat de Koning-zelf in handen zijner vijanden valt, zijne hoofdstad ingenomen, en het gansche land vijandelijk bezet wordt?
Men heeft geen regt in een overzigt te verwachten dat alle belangrijke personen worden opgenomen. Maar toch bevreemdde het ons, dat wynne Keizer hendrik den Derde geheel voorbijgaat. Deze Vorst toch was een der krachtigste Keizers, die, zoo de dood hem niet ontijdig in den weg ware getreden, Duitschland onder den Keizerlijken rijkstaf tot eenheid zou gebragt hebben. Hij was de laatste der Keizers die de voogdij over het bezetten van den Pauselijken Stoel wist te handhaven, en dien van ellendige Pausen, die hem ergerden, zuiverde.
Bl. 95 wordt Graaf willem de Vijfde willem's zoon genoemd. Ieder weet intusschen dat hij de zoon was van margaretha en lodewijk van beijeren.
Bl. 151 zegt de Schrijver dat maria theresia in den erfopvolgings-oorlog alleen op ondersteuning van Engeland en de Nederlanden, alsmede op de trouw en geestdrift der Hongaren kon rekenen. Dit ‘alsmede’ is ongelukkig geplaatst. De trouw en geestdrift van de Hongaren was de hoofdsteun der fel aangerande Vorstin. Wij beweren niet te veel als wij

{==488==} {>>pagina-aanduiding<<}
zeggen: dat zij haar behoud waren. De zin had omgekeerd moeten zijn, om waar te wezen.
Dit Overzigt eindigt met den oorlog die onlangs na zoo veel bloedvergieten ten einde is gebragt. Maar aan 't slot der laatste paragraaf lezen wij: dat alexander II niet alleen dien oorlog, maar ook een bezwaarlijken krijg tegen de Perzen, die reeds vóór eenigen tijd ontbrand is, erfde. Wij zagen het voor eene drukfout aan, doch die meening werd ons ontnomen, daar de laatste regel van het chronologisch overzigt dezelfde woorden teruggeeft. Wij begrijpen dit niet; althans er is, zoo ver wij weten, niets bekend van een oorlog tusschen Rusland en Perzië. Circassië kan ook niet bedoeld zijn; want de worsteling met dit onversaagde bergvolk telt reeds meer dan eenige jaren.
Zulke fouten moeten, zoodra de gelegenheid er toe zich aanbiedt, hersteld worden.
Wij hopen dat de Schrijver onze opmerkingen aanneme als zoo vele blijken van belangstelling in de Geschiedenis.

Tijdrekenkundig Leerboekje der Vaderlandsche Geschiedenis, ten gebruike der Scholen. Te Groningen, bij F. Folkers. 1856. In 8vo. 48 bl. f :-15.

De ongenoemde Schrijver van dit boekje verzekert ons: dat er dus verre een werkjen ontbrak meer bijzonder tot het beoefenen der tijdrekenkunde bestemd, dat zoo wel het geheugen als het oordeel bezig houdt, en het dorre en drooge der zaken met meer aangename oefeningen afwisselt. Wij hebben dergelijke verzekeringen van gebrek en behoefte aan eenig werk méér gelezen, al ware er dan ook misschien niemand die het gebrek of de behoefte gevoelde. Aan chronologische tafels is zeker geen gebrek. Zij behooren, onzes inziens, in of achter de historische werken geplaatst te worden, en kunnen eerst na het verkrijgen van eenige kennis der geschiedenis nut stichten. Wat er van de afwisseling van het dorre en drooge met meer aangename oefeningen alhier zij, blijkt onder anderen uit de wijze waarop eene der heldhaftigste en grootmoedigste daden waarop de Vaderlandsche Geschiedenis boogt, vermeld staat: in 1482 springt jan van schaffelaar uit den

{==489==} {>>pagina-aanduiding<<}
toren te Barneveld. Prozaïscher kon het niet uitgedrukt worden. Doch, daargelaten of er al dan niet aan een tijdrekenkundig leerboekje behoefte is, zouden wij er vrede meê hebben, indien het slechts bruikbaar en goed ware. Maar daaraan ontbreekt veel. Het munt noch door orde en naauwkeurigheid, noch door volledigheid en beknoptheid uit; maar levert vele blijken van achteloosheid, onkunde, gebrek aan oordeel, en noodelooze herhaling. Wij achten ons verpligt dit ongunstig oordeel te staven.
Het opschrift luidt: Tijdrekenkundig Leerboekje der Vaderlandsche Geschiedenis; maar aan dit opschrift beantwoordt de inhoud niet; want er wordt alleen over Holland en Zeeland gehandeld. De overige Provinciën komen er niet dan ter loops in voor. - De Schrijver zegt: dat de Grafelijke regering eerst in Holland een aanvang nam, zich later tot Zeeland uitbreidde, en zich, eindelijk, tot alle Gewesten van ons land uitstrekte. Hij schijnt dus niet te weten dat in de andere Provinciën, buiten Holland en Zeeland en een tijd lang Gelderland, geene Graven, maar Hertogen en Heeren geregeerd hebben, welke titels bleven nadat karel V die Gewesten met zijne overige heerschappijen vereenigd had.
Over de verschillende tijdvakken waarin de Vaderlandsche Geschiedenis kan verdeeld worden, wordt ten slotte gezegd: ‘Men heeft nog eene Geschiedenis der Middeleeuwen, welke die van de negende tot de vijftiende eeuw uitmaakt. De nieuwe Geschiedenis loopt van de zestiende tot de achttiende eeuw. De Geschiedenis van den tegenwoordigen tijd bevat die van de laatste jaren. Zij is die van de menschen welke thans leven en werken.’ - Waar blijven bij deze verdeeling de 150 jaren vóór christus, en de daarop volgende negen eeuwen na christus' geboorte, door den Schrijver vroeger als het eerste tijdvak onzer Geschiedenis vermeld? Waarom moet de nieuwe Geschiedenis slechts van de zestiende tot de achttiende eeuw loopen? Wat is er zoo bijzonders op het einde der laatstgenoemde eeuw voorgevallen, om haar daarmede te besluiten? Wij zien geen het minste bezwaar om de nieuwe geschiedenis tot onze dagen te doen voortgaan. - Dat 150 jaren vóór christus' geboorte de Friezen hier te lande gekomen zijn, zoo als de Schrijver herhaaldelijk verzekert, is even zoo min als de plaats hunner herkomst bekend. Insgelijks is het niet waarschijnlijk,

{==490==} {>>pagina-aanduiding<<}
dat zij in de tweede eeuw na chr. de zeden, kleeding, gebruiken en Godsdienst der Romeinen meer en meer hebben aangenomen, daar zij veel minder dan de Batavieren met deze overheerschers in aanraking kwamen, en aan hunne oude gewoonten en instellingen zeer gehecht waren. - Onder de Evangeliepredikers in de zevende eeuw wordt amandus, en onder de schilders der zeventiende eeuw rubens genoemd. Doch beide behooren niet, evenmin als de uitvinding van het schilderen met olieverw door de broeders van eyck, aan ons Land, maar aan België. - Van eene maria de Stoute onder onze Gravinnen hebben wij nooit gehoord, wel van eenen Graaf karel den Stoute. - Vreemd luidt onder de opgave van de helden der zeventiende eeuw de volg-orde: Prins maurits, maarten van rossum, casper robles. Maarten van rossum was reeds jaren vóór de geboorte van maurits gestorven, en robles was een Portugees en ijverig verdediger der Spaansche heerschappij, die dus evenmin als romero, parma en andere Spaansche Veldoversten onder de vaderlandsche helden mag gesteld worden. Haarlems, Leidens, Steenwijks roemruchtige beschermers: ripperda, van der werf, cornput hadden eene plaats verdiend. Even onoordeelkundig is de plaatsing van anthony hambroek, die zich in 1663 vrijwillig aan den dood wijdde, vóór reinier claassens, die zich in 1606 opofferde. - Hoe is het mogelijk op van de spiegel als Raadpensionaris van ripperda te laten volgen, daar er nooit een Raadpensionaris van dien naam bestaan heeft, en het bekend is dat er na van de spiegel slechts één Raadpensionaris, r.j. schimmelpenninck, geweest
is? De Schrijver heeft van een Ambassadeur aan het hof van Madrid een Raadpensionaris gemaakt, en hem bovendien tachtig jaren te laat doen optreden. - Welke daden heeft de winter verrigt, om hem nevens zoutman en van kinsbergen als zeeheld der achttiende eeuw te noemen? - Ten onregte wordt r. feith tot de Dichters dier eeuw, en helmers en bilderdijk tot die der negentiende eeuw gebragt. Alle drie behooren zoo wel tot deze als tot de laatstvoorgaande eeuw. - Waarom is tusschen lodewijk napoleon en willem den Eerste napoleon bonaparte uitgelaten? Dat hij ons geregeerd, ja, beheerscht heeft, hebben wij gevoeld. - Daarentegen kon de opgave van het jaar waarin augustus Alleenheerscher van het Romeinsche gebied

{==491==} {>>pagina-aanduiding<<}
werd, gemist worden. - De Evangelieverkondiger willehad is niet door de Friezen vermoord, maar na zijne vlugt uit Friesland tot Bisschop van Bremen verheven, en in hoogen ouderdom in zijn Bisdom overleden. - Op het jaar 1351 staat aangeteekend: scheepsstrijd bij Veere tusschen moeder en zoon. Doch de veel hardnekkiger en beslissende scheepsstrijd van dat zelfde jaar in den mond der Maas geleverd, is vergeten. - Wanneer op het jaar 1390 van de merkwaardige vrouw aleid van poelgeest wordt gesproken, had met een woord moeten gezegd worden waarin zij merkwaardig was. - Wij bevatten ook niet waarom van sommige Graven en Gravinnen het geboortejaar is vermeld, van andere niet. - De beide volzinnen: in 1597 bemagtigt maurits de steden Grol, Bredevoort en Oldenzaal. Ook verslaat maurits de Spanjaarden bij Turnhout - moesten in omgekeerde orde staan, en bij de door hem in dat jaar bemagtigde steden Rijnberk, Meurs, Enschede en Lingen gevoegd worden. - De afstand der Nederlanden aan ferdinand (albertus) en isabella had niet eerst door den dood van filips II plaats, maar was reeds bij zijn leven geschied. - Voor de woorden: in 1630 wordt Brazilië veroverd, moet gelezen worden: een gedeelte van Brazilië veroverd. - Niet cornelis de wit, maar jakob de wit, de vader van jan en cornelis, werd in 1650 met nog vijf andere voorname personen op last van den Prins gevangen genomen. - Eindelijk is het ons van de achteraan geplaatste curieuse vragen en opgaven toegeschenen: dat de Schrijver er meer moeite aan besteed heeft, dan de leerlingen er nut van zullen trekken.
Wij kunnen een werk zoo vol onnaauwkeurigheden niet aanbevelen, en achten ons verpligt den Schijver niet aan te moedigen, om op dit een soortgelijk boekje te laten volgen over de Bijbelsche en Algemeene Geschiedenis.




Handboek der Nieuwe Geschiedenis van w. pütz, vertaald en bewerkt door Dr. E. Mehler. Tweede Gedeelte. Te Gorinchem, bij J. Noorduyn en Zoon. 1856. In gr. 8vo. VIII en 339 bl. f 3-25.

Gelijk het vorige, zoo bevat ook dit Deel van pütz' Handboek veel goeds en bruikbaars; maar méér dan in 't vorige is dit met veel onvolledigs en gebrekkigs vermengd.

{==492==} {>>pagina-aanduiding<<}

Van de Geschiedenis van Frankrijk sedert het uitbreken der eerste revolutie wordt een overzigt gegeven dat een groot deel van dit Tweede Stuk beslaat. Daarna vindt men achtervolgens iets aangaande de andere Staten van Europa, de Vereenigde Staten van Noord-Amerika, de in het vorige Deel vergeten landen van Noord-, Midden- en Zuid-Amerika, en ook aangaande die van Azië, Afrika en Australië. Schraal is het aan Nederland toegewezen deel; men ziet er goed aan dat de bewerker geen Hollander is, of althans dat er geen Hollandsch hart in hem klopt; wat er nog betreffende Nederland in gezegd wordt, is armzalig. De beschrijving van de landing der Engelschen in Noord-Holland in 1799, is woordelijk aan bilderdijk ontleend. Van het deel der Nederlanders aan den veldtogt van 1815 tegen napoleon verneemt men niets, dan dat zij onder de gealliëerde troepen worden genoemd. Bij de veldslagen van Quatre-Bras en Waterloo wordt van hen en van den Prins van Oranje niet eens gewag gemaakt. Overigens is de beschrijving van dezen veldtogt, op een paar regels na, dezelfde die in de ‘Schets der Nieuwe Geschiedenis van pütz’ gevonden wordt. Een Nederlander zou ook zulk een partijdig stuk niet opnemen als dat omtrent den Belgischen opstand, waarin men de Hollanders voorstelt als het heerschende en begunstigde volk, en de Nederlandsche Regering als of zij zich in de aangelegenheden der Roomsche Kerk gemengd en gepoogd had de openbare meening in de Zuidelijke gewesten te onderdrukken; terwijl België wordt afgeschilderd als bloeijende onder de vrijzinnigste Constitutie, als een zetel van den uitgebreidsten handel, en als wedijverende in zijne nijverheid met Engeland en Amerika, zonder dat met een enkel woord van de schaduwzijden wordt gesproken. Zoo onbekend is, of houdt zich, de bewerker met hetgeen onder onze oogen is voorgevallen, dat hij niet Prins
frederik, maar den Prins van Oranje, na een vierdaagsch bloedig gevecht binnen Brussel (23-27 Sept.), naar Antwerpen laat terugtrekken.
Doch men kan onverschillig zijn voor de eer van het land welks bescherming en gunsten men geniet, en toch ervaren zijn in de Geschiedenis van andere landen. Is dat het geval met Dr. mehler? Om het voldingend uit te wijzen, zou men het Hoogduitsche werk met dat van hem moeten vergelijken.

{==493==} {>>pagina-aanduiding<<}
Maar ook zonder dat zal men van zijne knapheid geene hooge gedachten opvatten als men leest, bl. 85: dat schil bij Straalsund met het grootste gedeelte zijner manschappen sneuvelde - terwijl het bekend is, dat deze, na de bestorming en inneming der stad door de Hollanders en Deenen, in de straten strijdende viel; - bl. 93: dat napoleon het leger in Rusland verliet en naar Parijs ijlde tot onderdrukking der zamenzwering van malet; terwijl deze met zijne medepligtigen reeds zeven weken vóór de komst van napoleon te Parijs ter dood gebragt was; - bl. 108: dat het opvatten der wapenen door murat in 1815 de voorname oorzaak is geweest van 't afslaan van napoleon's voorstellen door het Weener hof, terwijl murat eerst na den intogt van napoleon binnen Parijs eene vijandelijke houding tegen Oostenrijk heeft aangenomen. Hoe kon murat of iemand anders een voor napoleon ongunstigen invloed uitoefenen op het Weener hof, dat met de andere Mogendheden napoleon op den 13den Maart in den ban gedaan had, toen men te Weenen van zijne landing kennis droeg, zonder de gevolgen zijner onderneming te kunnen berekenen? Napoleon zocht, na het wèlslagen daarvan, niet alleen met Oostenrijk en Rusland onderhandelingen aan te knoopen (bl. 107), maar trachtte ook, ofschoon even vruchteloos, naar eene verzoening met Engeland door de toezegging van den slavenhandel af te schaffen. - In verband met de enkele gevechten die sinds den beslissenden slag van Waterloo tusschen de Franschen en Pruissen geleverd werden, en die niet allen ten voordeele der laatsten uitvielen, kan men bezwaarlijk zeggen dat de laatsten, overwinning op overwinning behalende, tot Parijs voorttrokken (bl. 110). - De val van het
Ministerie talleyrand werd niet door den invloed der met den Koning teruggekeerde hofpartij, aan wier hoofd de Graaf van artois stond (bl. 112), maar door dien van Rusland bewerkt. - Geheel verkeerd is de voorstelling van canning's bedoelingen omtrent Portugal en Griekenland. Wie inziet wat daaromtrent door Mr. s.p. lipman in zijne ‘Geschiedenis van de Staatkunde der voornaamste Mogendheden van Europa’, op overtuigende gronden wordt gezegd, zal zeker niet aannemen dat canning vooral op het behoud der Constitutie in Portugal bedacht was, en nog veel minder, dat de verlossing van Griekenland uit de magt der Turken zijn geliefkoosd plan uitmaakte (bl. 133). Wat

{==494==} {>>pagina-aanduiding<<}
hij voor beide deed, geschiedde uit eigenbatige staatkunde, en ten aanzien van Griekenland bovendien uit vrees voor Rusland. Was voor deze Mogendheid de aanval op en de vernietiging der Turksche vloot bij Navarino eene gewenschte gebeurtenis, zij lag zoo geheel buiten de berekeningen van het Engelsch Ministerie, dat de Koning, in zijne aanspraak bij de opening van het Parlement, in der tijd van dien slag onder den naam van verdrietig voorval gewaagde. - Denemarken mogt zich niet, gelijk op bl. 187 staat, van 1808-1839 in een onafgebroken vrede en groote welvaart verheugen. De oorlog van 1813, in verbindtenis met napoleon gevoerd, waarin Holstein door Pruissen en Russen overstroomd en verwoest werd, en Noorwegen aan Zweden verloren ging, was toch voor dat land geen tijd van vrede en welvaart. - Verward is soms de voorstelling van personen en zaken. Uit hetgeen omtrent de verschillende partijen in de Fransche Constituërende en Wetgevende Vergadering voorkomt, kan de lezer bezwaarlijk wijs worden. Petion wordt beurtelings onder de aanhangers der Girondijnen en Jakobijnen genoemd. Volgens bl. 21 bestond de Bergpartij uit de verwoede Cordeliers en de Jakobijnen, die met de Girondijnen een strijd op leven en dood aangingen. Wie heeft men hier door de Jakobijnen te verstaan? En hoe komt deze opgave overeen met hetgeen men bl. 15 en 16 leest? Van den veldtogt van 1793 en 1794 in de Oostenrijksche Nederlanden en in Fransch Vlaanderen, na de vlugt van dumouriez, waarin zoo lang en hardnekkig gestreden werd, en die, ten gevolge van de verovering van België en Holland door de Franschen, zoo verbazend in uitkomsten was, had waarlijk wel meer gezegd mogen worden dan men vindt in de eenvoudige vermelding der twee door Oostenrijk geleden nederlagen bij Wattignies en Fleurus (bl. 31).
De Geschiedenis der ontwikkeling van de beschaving sedert de Hervorming, en die der Duitsche letterkunde afzonderlijk, nemen eene ruime plaats van dit Deel in. In die der laatst genoemde wordt van de schriften en verdiensten van klopstock, wieland, lessing, en herder, inzonderheid van goethe en schiller, een lezenswaardig verslag gegeven. Daarentegen is in de eerstgenoemde het artikel over de Godsdienst hoogst onbeduidend, en geeft dat over de Theologie weinig meer dan de namen van eenige vermaarde Godgeleerden, waarbij echter

{==495==} {>>pagina-aanduiding<<}
de tijdsorde zoo geheel is verwaarloosd, dat op coccejus en basnage socinus volgt, op dezen grotius, wetstein en vorstius, terwijl verder tusschen griesbach en hermes saurin gesteld wordt. - Van de in Duitschland ontstane Innere Mission wordt gezegd dat zij de ongeloovigen tracht te bekeeren. Wij meenden dat zij zich tot taak heeft gesteld het onderwijs, de opwekking en de teregtbrenging van onkundigen, onverschilligen, verwaarloosden en verdoolden. - Onder de Geschiedenis der Nederduitsche letterkunde zijn, ofschoon het opschrift van § 72 (71) luidt: ‘Ontwikkeling der beschaving sedert de Hervorming’, de Schrijvers en Dichters der dertiende en veertiende eeuw sedert jakob van maerland, en de werkzaamheden der Rederijkers tot handhaving der volkstaal, en tot voorbereiding van den bloeitijd der Hollandsche letterkunde, opgenomen. - Hoewel hulde doende aan de groote verdiensten van nicolaas witsen, zouden wij hem echter niet onder de voornaamste Prozaschrijvers met hooft, brandt en heemskerk op ééne lijn plaatsen (bl. 250). - Dat de beroemde rubens die (bl. 247) ten onregte onder de beroemde mannen van Nederland geteld wordt, niet te Keulen (bl. 260) het levenslicht aanschouwd heeft, mag thans als zeker gesteld worden. Naar de hoogste waarschijnlijkheid was Siegen zijne geboorteplaats. - Onder de Fransche Redenaars en Schrijvers uit de luisterrijke eeuw van lodewijk XIV ontbreekt o.a. fenelon.
Den stijl had de bewerker door iemand met onze taal bekend kunnen doen nazien. De herhaling van dezelfde woorden, b.v. op bl. 79 en 233, en woordvoegingen als op bl. 192: ‘beide partijen staan echter elkaar niet altijd even scherp tegenover’; op bl. 161: ‘die pogingen hadden hem den haat zijner onderdanen toegetrokken’; op bl. 170: ‘hunne vloot rukte naar het Oosten der Middellandsche Zee’; op bl. 207: ‘het rationalisme waaraan een groot gedeelte der beschaafde bevolking huldigde’, zijn hinderlijk; terwijl de Noordelijke kust van het continent (bl. 194), exploiteeren (bl. 195), den geest der Oudheid reproduceren (bl. 233), en Beijeren, voor: Beijerschen, in een Hollandsch werk niet moesten voorkomen. Op bl. 104 lezen wij: Oostenrijk trachtte zich daarvoor in het Oosten uit te breiden. Waarvoor? Er wordt onmiddellijk te voren van

{==496==} {>>pagina-aanduiding<<}
napoleon's terugkomst gesproken, die de langdurige beraadslagingen van het Weener Congres bespoedigde.
Ofschoon sommige gedeelten van dit Tweede Deel zeer bruikbaar zijn, is het in andere gedeelten - blijkens de stalen die wij er van geleverd hebben - zoo onnaauwkeurig, en ten opzigte van de geschiedenis van óns Vaderland zoo weinig nationaal, dat wij het in gemoede niet kunnen aanprijzen, en hun die er gebruik van zullen maken, alle bedachtzaamheid aanbevelen.

Verslagen en Mededeelingen der Koninklijke Akademie van Wetenschappen. Tweede en Derde Deel. Ingr. 8vo. XVI en 852 bl. f 7-20.

Verslagen en Mededeelingen der Koninklijke Akademie van Wetenschappen. Afdeeling Letterkunde. Eerste Deel. In gr. 8vo. VI en 312 bl. f 3-60.

Te Amsterdam, bij C.G. van der Post. 1854 en 1855.

Bij het aankondigen van dit werk, denken wij onwillekeurig aan de lotgevallen van het voormalig Koninklijke Nederlandsche Instituut, dat nu door de Akademie van Wetenschappen vervangen is. Het Nederlandsche Instituut, door Koning lodewijk, in navolging van het Fransche opgerigt, werd een slagtoffer van de zucht tot bezuinigen, die buiten twijfel noodzakelijk is om 's lands financiën en crediet staande te houden, maar wel eens in kleine uitgaven een gemoedsbezwaar vindt, doch veel grootere over het hoofd ziet; of, geheel in stoffelijke belangen verdiept, de hoogere belangen van verstandelijke en wetenschappelijke ontwikkeling gering schat of vergeet. De ontbinding van het Instituut heeft, niet zonder reden, op velen van hen die belang in kunsten en wetenschappen stellen, een indruk gemaakt, die nog niet is uitgewischt. De beschuldiging, dat het voor de wetenschap en kunst niets uitrigtte, verviel voor den niet partijdigen onderzoeker, als hij het tijdschrift inzag dat het heeft uitgegeven. Of zij op sommigen der leden toepasselijk was, is eene andere vraag; doch waar is de Instelling aan welke men niemand verbonden ziet, wien het enkel om den titel te doen is? Het vaderlandsch gevoel echter leed vooral bij de gedachte aan den indruk der ontbinding op de buitenlandsche leden en corres-
{==497==} {>>pagina-aanduiding<<}
pondenten, die zeker vreemd hebben opgezien bij het vernemen dàt en waarom het voornaamste wetenschappelijke ligchaam in Nederland was opgeheven. Gelukkiglijk werd, onder den naam van Koninklijke Akademie van Wetenschappen, de eerste klasse van het Instituut dadelijk hersteld. Dit gaf het laatst afgetreden Ministerie aanleiding om er eene tweede Afdeeling, voor de Letterkunde, bij te voegen, die de tweede en derde klasse vertegenwoordigt. Als er nu ook eene Afdeeling voor de Schoone Kunsten aan verbonden wordt, zal de indruk van het gebeurde wel niet geheel zijn weggenomen, maar toch het oude Instituut, wat het wezen der zaak betreft,
weder geheel in het leven zijn geroepen. Wij hopen, in het belang der schoone kunsten, dat met het daarstellen dier derde Afdeeling niet lang meer worde gewacht.
De Verslagen en Mededeelingen der Koninklijke Akademie van Wetenschappen geven een getrouw overzigt van de maandelijksche werkzaamheden der beide Afdeelingen. Men ziet er uit dat hare leden, even als vroeger zoo velen van het ontbonden Instituut, zich beijveren om door zaakrijke en doorwrochte mededeelingen en verhandelingen aan de vergaderingen waarde te geven.
De drie Deelen welke wij aankondigen (het Eerste Deel van de Afdeeling Wetenschappen is, bij vergissing waarschijnlijk, niet ingezonden), maken den lezer met eenigen dier stukken bekend. Daar het buiten ons bestek ligt, hen aan eene bijzondere beoordeeling te onderwerpen, zullen wij alleen op die welke ons het belangrijkst zijn voorgekomen, opmerkzaam maken, tot opwekking niet enkel van de geleerden, maar ook van de letterkundig beschaafden, om zich deze werken aan te schaffen, die hunne kennis zullen vermeerderen, en wèl geschikt zijn om het vooroordeel te logenstraffen, dat tegen Instituten en Akademiën bij velen bestaat, als of zij weinig geschikt waren om de wetenschappen en kunsten vooruit te helpen. Men vindt hier, onder anderen: in het Tweede Deel der Afdeeling Wetenschappen: een verslag van Prof. f. kaiser, betreffende de werkzaamheden volbragt op het Observatorium der Hoogeschool te Leiden in het jaar 1853. - Eene verhandeling van Prof. h.c. van hall, over de gedaanteverwisseling als een der hoofdgrondslagen van de natuurlijke rangschikking in het plantenrijk. - Twee levensberigten door

{==498==} {>>pagina-aanduiding<<}
Prof. w. vrolik, het eene van den beroemden sterrekundige arago; het andere van onzen verdienstelijken j.c. rijk.
In het Derde Deel der zelfde Afdeeling, voorlezingen: van w.c.h. staring, over het dalen van den bodem in Nederland; - van Prof. f. kaiser, over de stelling van otto struve, omtrent het breeder worden van den ring van Saturnus; - van h. schlegel, over eenige nieuwe soorten van vergiftige slangen aan de Goudkust; - van Prof. w. vrolik een levensberigt van wilhelm de haan; en voorts verhandelingen over verschillende onderwerpen van Natuur-, Wis- en Werktuigkunde.
Het Eerste Deel der Afdeeling Letterkunde bevat zeer belangrijke verslagen aangaande eene Geschiedenis van den Nederlandschen Waterstaat, en omtrent het voorstel van den Heer c.g. cobet over de toelating tot de Akademische lessen, en het verleenen van eenen wetenschappelijken titel. Verder vindt men er zaakrijke verhandelingen van Prof. t. roorda, over het onderscheid tusschen de spreektaal en schrijftaal, inzonderheid in onze moedertaal; - van Prof. a. rutgers, over de Tabulae Eugubinae; - van Mr. l.ph.c. van den bergh, over de Celten en Germanen; en van Prof. j. bake, over de studie der Grieksche Inscriptiën, en over het Staats-Examen. Men ziet dat deze Deelen een waren rijkdom van wetenswaardige stukken bevatten, en daarin ook bewijzen leveren, dat de Akademie eene voor de wetenschappen en letterkunde nuttige instelling is, die ook in hare maandelijksche vergaderingen toont aan hare bestemming te kunnen en te willen beantwoorden.




Dr. Martin Luther, de Hervormer. Historische Schetsen van Heinrich Gelzer. Met 48 staalplaten. Uit het Hoogduitsch door Mevrouw Elize van Calcar, Schrijfster van: ‘Hermine’, ‘Eene Star in den Nacht’, enz. Te Amsterdam, bij Allart en van der Made. 1854. Uitgave in veertiendaagsche Afleveringen à 30 cents. Van Aflev. 1-36.

Gaarne had Ref. dit prachtwerk reeds vroeger aangekondigd, maar omstandigheden, van zijnen wil niet afhankelijk, hebben hem dat onmogelijk gemaakt. Met genoegen ontving

{==499==} {>>pagina-aanduiding<<}
hij de eerste Afleveringen (thans zijn er reeds zes-en-dertig) van een werk dat zijn bestaan dankt aan een kunstenaar en een geleerde die beide met roem bekend zijn; en dubbel welkom was 't hem dat werk in 't Nederduitsch te zien overgebragt door de verdienstelijke elize (Mevrouw van calcar). De gunstige indruk dien de eerste Afleveringen op hem hebben gemaakt, is door alle de volgende bevestigd en versterkt geworden.
Wat den beroemden Prof. heinrich gelzer, genoeg bekend door zijne ‘Protestantsche Brieven over Zuid-Frankrijk en Italië’, bewogen heeft dit werk in het licht te zenden, maakt hij in de Voorrede bekend.
‘Vóór eenige jaren reeds werden de teekeningen van den Heer könig in Munchen, voorstellende de belangrijkste oogenblikken uit luther's leven, in vele kringen zoo goedgunstig ontvangen, dat alom de wensch werd uitgesproken, die afbeeldingen vermeerderd en met beschrijvingen verrijkt te zien.’ Door die beschrijvingen te vervaardigen, heeft hij getracht den algemeenen wensch te bevredigen, en niet minder dan de teekenaar heeft hij zich uitmuntend gekweten van de voorgestelde taak.
Vier schetsen maken het eigenlijke werk van den Schrijver uit. De eerste, ‘Voorbereiding en toelichting’ getiteld, stelt ons de Hervorming vóór en in luther voor oogen. Het verval der Kerk in de veertiende en vijftiende eeuw; de pogingen ter hervorming, zoo wel der Conciliën als van bijzondere personen: wickleff, huss, hiëronymus van praag, johan van wezel, savonarola, agricola, reuchlin, erasmus, en anderen, worden in het eerste gedeelte dier schets met fiksche trekken gemaald. In het tweede gedeelte worden luther's ouderlijk huis, school, intrede in het klooster, en 't geen hem verder voorbereidt om te worden wat hij op den 31sten October 1517 getoond heeft te zijn, medegedeeld. Bij dit gedeelte behooren vijftien platen met bijschriften, van welke de eerste ons een blik in de kraamkamer van luther's moeder doet werpen, waar de vader het pas geboren wicht aan zijnen Heer en Schepper opdraagt in het gebed. Op de tweede ziet men den kleinen maarten door zijn vader ter school gebragt. De derde brengt ons voor en in de woning van vrouw cotta. De vierde op de bibliotheek te Erfurt,

{==500==} {>>pagina-aanduiding<<}
waar luther den Bijbel vindt. De vijfde stelt den dood van alexis voor. De zesde luther's intrede in het klooster. De zevende zijne priesterwijding. De achtste zijne zelfkwellingen. De negende hoe luther, in onmagt liggende, in zijne cel met den Bijbel in de hand wordt gevonden, en door eenige vrienden weder tot bewustzijn gebragt. De tiende hoe hij wordt gesterkt door de troostrijke toespraak van een oud kloosterling. De elfde hoe hij als baccalaurens voorlezingen houdt in Philosophie en Theologie. De twaalfde zijne preek in de kloosterkerk voor Staupitz. De dertiende luther's reis naar Rome. De veertiende zijne promotie door karlstadt tot Doctor der Heilige Schrift: en de vijftiende hoe hij als Generaal-Vicaris der Augustijner Orde werkzaam is.
De tweede schets, getiteld: ‘Strijd en breuk met Rome’, bestaat mede uit twee gedeelten, van welke het eerste den strijd en het tweede de breuk betreft. Beide omvatten hetgeen er geschied is tusschen het aanplakken der vijf-en-negentig stellingen en luther's verblijf op den Wartburg. De platen met bijschriften stellen voor: luther zijne stellingen aan de slotkerk van Wittenberg hechtende, - voor cajetanus te Augsburg, - disputerende met eck te Leipzig, - de Pauselijke bul verbrandende buiten de Elsterpoort, - zijne komst te Worms, - luther en g. frundsberg voor den ingang der Rijkszaal, - zijne ontvoering, - zijn beginnen aan de Bijbelvertaling op den Wartburg.
De derde schets is genaamd: ‘Hervorming en Omwenteling’. Het eerste gedeelte handelt over de bestrijding der Godsdienstige Revolutie, en het tweede over de bestrijding der Politieke en Maatschappelijke Revolutie. - De platen hierbij behoorende, beginnen met luther's vertrek van den Wartburg, en eindigen met de voorlezing des Bijbels door luther aan den Keurvorst johan den Standvastige. - Aan het einde der zesen-dertigste Aflevering begint de vierde schets: ‘De Hervormer en zijn werk’ getiteld. Zoo geregeld als de uitgave voortgaat, zal ook deze schets eerlang geheel zijn voltooid. Wij verlangen er naar, het werk in zijn geheel te bezitten, en zullen dan nader terugkomen beide op den oorspronkelijken tekst en op de overzetting.
Voorloopig danken wij voor de zorg waarmede het werk is behandeld. De taak was niet gemakkelijk. Moge men eere inoogsten van den arbeid, en een voldoend debiet de Uitgevers tegen schade beveiligen! Wij wenschen - het werk zoo als 't daar voor ons ligt, verdient zulks in alle opzigten - dat het lezend publiek hun toonen moge dat de vertaling door Prof. de groot van de tweede Afdeeling in het licht gezonden, dit werk in zijn geheel niet overbodig heeft gemaakt.

x.


{==501==} {>>pagina-aanduiding<<}

Boekbeschouwing.




Geloofsversterking. Stichtelijke Overdenkingen van J.P. de Keyser, Lid van de Nederlandsche Maatschappij van Letterkunde, Predikant te Arnhem. 1854. In gr. 8vo. 188 bl. 1855-1856. Aflev. 1-3. 96 bl. Te Arnhem, bij G.W. van der Wiel. f 1-50 per Jaargang.

Als een periodick Huisboek - zoo als, b.v., het ‘Christelijk Album’ - uit bijdragen van vele Schrijvers is zaâmgesteld, kan het eene behagelijke verscheidenheid aanbieden, welke in den arbeid van éénen enkelen Schrijver - die zijne individualiteit niet verloochenen kan of mag - nooit alzóó gevonden wordt. Wanneer echter die individualiteit - gelijk van beets in zijne ‘Stichtelijke Uren’, of van de keyser in deze ‘Geloofsversterking’ - niet alledaagsch, maar geniaal en indrukmakend is, dan heeft de lezer 't voorregt van den leerling, die, door éénen uitstekenden leermeester geleid, edele en heilige gedachten en gezindheden van hem overneemt, veel ligter dan hij 't doen zal wanneer hij telkens aan de voeten van anderen nederzit, die hem soms door onderlinge disharmonie verwarren, en waaronder er ook zijn met welke hij niet regt vertrouwd en eigen kan worden.
Met dat al liggen hier lastige klippen onder water, die moeijelijk gezien, en bezwaarlijk vermeden kunnen worden. Éénvormigheid van stijl - maar durven wij die er wel onder rangschikken? Is zij niet veeleer nooddwang, daar immers de regel doorgaat: le style c'est l'homme? Toch wist van der palm, weet beets van stijl te wisselen: hunne eigenaardigheid straalt in alles door, en toch gieten zij niet alles in denzelfden vorm. Niet zóó de keyser. Overal dat piquante, dat abrupte, dat antithetische, waarin hij buiten twijfel een meester heeten mag; 't geen ook, evenzeer door Natuur als Kunst verkregen, bij hem maar zeer zelden tot gezochtheid of gewrongenheid ontaardt, maar dat echter, altijd en immer wederkeerende, op den duur wel eens...vermoeit.
Meer evenwel - maar staat misschien ook het een met het

{==502==} {>>pagina-aanduiding<<}
ander in verband? - hebben wij tegen zekere éénvormigheid van zaken, die wij hier meenen aan te treffen. Nagenoeg al deze overdenkingen loopen over ééne wèl groote, wèl onwaardeerbare, maar toch slechts enkele schijf: de heiligende genade Gods. Wij zijn het met d.k. ten volle ééns, wanneer hij omtrent het doel van christus' dood waarschuwt: ‘Stilling van 't ontrust geweten kan toch maar het eerste doel, kan toch maar de weg tot het einddoel zijn’; wij hebben 't met hem reeds vóór lang ingezien, en in praktijk gebragt, dat dit doel, uit aanmerking van 's menschen zondenlust, niet dan met omzigtigheid mag verkondigd worden; maar het is dan toch een doel, en het moet óók verkondigd worden, wil men niet tot zedelijk rigorisme vervallen, en de sterkste drijfveer tot een goeddoen uit dankbare wederliefde ongebruikt laten: en hier vinden we aan de vergevende genade Gods geene enkele der vele overdenkingen opzettelijk toegewijd. Eveneens weten wij wel dat de Godsverheerlijking uit de Natuur voor contrabande doorgaat bij onze hedendaagsche ascetische Schrijvers, voor wie ‘christus de Heer zelf niet Christelijk genoeg is’; maar wij hoopten dat een de keyser te hoog stond, om zich niet boven zulk een onhoudbaar vooroordeel te verheffen, en dat zijn penseel ons hier bij wijlen zou wedergegeven hebben, hoe Arnhems heerlijke landouwe zijne ziel tot den Alschepper verhief.
Nog moeten wij aanstippen: een weinig overhaasting, waardoor kajafas (I, bl. 14) ‘de Farizeër der Farizeën’ wordt, terwijl van zijn Farizeïsme nergens eenig spoor voorkomt, en hij, integendeel, naar Hand. iv: 1, 6, v: 17, hoogst waarschijnlijk tot de Sadduceën behoorde; - een weinig zucht, om het ware soms te overdrijven dat het ónwaar wordt, waardoor bij ‘de magt der Christelijke persoonlijkheid’ de invloed der boeken zóó zeer verkleind is, als of zij niet een deel der persoonlijkheid uitmaakten, en - gelijk luther's schriften - de magt van deze deden doordringen óók tot dáár waarheen zij anders niet reiken kon: - hier heeft d.k. zich tevens door den ijver voor zijne paradoxe stelling laten vervoeren, om de onhistorische herinneringen neder te schrijven: ‘Het belangrijkste dat de eerste verkondigers des Evangelies te zeggen hebben, vertrouwen zij niet toe aan een brief’: ‘De zonde verbrandde wel boeken, maar alleen wanneer de Schrijvers

{==503==} {>>pagina-aanduiding<<}
buiten haar bereik waren’, welk laatste reeds in 't nog wel aangevoerde voorbeeld van huss zijne wederlegging vindt; - eindelijk, en menigvuldiger, eene neiging, om uit het eenvoudig Schriftwoord méér te putten dan er werkelijk in ligt, gelijk wanneer (I, bl. 35) de nederigheid van maria dááruit bewezen wordt, dat ze in het: ‘Uw vader en ik’, hare meerderheid boven jozef zal verloochend hebben; terwijl het toch wel nooit uit te maken zal zijn, of zij zich letterlijk zóó en niet anders heeft uitgedrukt, en zij dit dan nog in allen gevalle hoogst toevallig en uit louter gewoonte kan gedaan hebben.
Maar zóó mogen en willen wij niet voortgaan. Men kon er uit opmaken dat wij in d.k.'s werk meer te laken dan te prijzen hadden gevonden: en 't omgekeerde is juist het geval. 't Was ons slechts te doen om den Schrijver bij de voortzetting van zijnen arbeid eenige, zoo wij geloofden, niet geheel overtollige wenken te geven. Maar overigens hebben wij bewonderd - en wij achten dat ieder onpartijdig lezer dit met ons doen zal - den taalschat dien d.k. te zijner beschikking heeft; het vernuft dat bijkans in elken volzin tintelt; den scherpen blik die tot in 's menschen binnenste schuilhoeken doordringt; de magtige en vaste hand die den zondaar in 't hart grijpt; den heiligen zin en ijver die de pen niet alleen bezielt, maar zóó voortdrijft, dat elke overdenking als uit één stuk is gegoten. Zóó afgerond en gesloten is ieder geheel, dat wij met moeite ergens een gedeelte kunnen uitligten, om tot proeve te verstrekken. Na lang zoekens bepalen we ons tot het volgende:
‘Jongste dag! 't Is nog eerst de morgen van dien dag: de achttien eeuwen sedert het eerste Christen-Pinkster zijn naauw meer dan achttien minuten van den langsten dag der wereldgeschiedenis: er moet nog veel strijds gestreden en nog veel leeds geleden worden; nog uit menigen schuilhoek moet de zonde verdreven worden, nog in menig gebied moet de Geest des Heeren doorbreken; in nog menige rotskloof en spelonk, waar de adders schuifelen, moet het licht doordringen. Er zullen nog teekenen aan den hemel en op de aarde gezien worden, die duizenden doen sidderen: bloedstroomen en vuurzeeën en rookpilaren zullen den strijd kenmerken van de twee

{==504==} {>>pagina-aanduiding<<}
magten der zedelijke wereld, en het pad aanwijzen, waar langs de Heer die de Geest is, henengaat.
Maar als die dag ook ten einde is, dan breekt er geen nieuwe aan over deze huishouding. Dan heeft het Christendom zijne bestemming vervuld; want het is geroepen, de klove te dempen tusschen God en de menschheid, en het is bestemd, de zonde te vernietigen - en de krijg is ten einde, als er geen vijand meer is. Dan heeft God Zijne bedoeling bereikt; want, dat de zedelijke schepping vol van Hem zou zijn, en in die volheid zou jubelen, is het doel van de Eeuwige Liefde; dan heeft het menschdom zijne bestemming bereikt; opgevoed te worden voor hooger werkkring, rijp gemaakt te worden voor hooger openbaringen van den Oneindige, dat toch is de bestemming van ons geslacht.
Als dan het oordeel is volbragt en de zonde vernietigd, als allen den naam des Heeren aanroepen, en de Geest is uitgestort over alle vleesch, en wanneer alle zonen en alle dochteren zullen profeteren, en alle ouden droomen droomen, en alle jongelingen gezigten zien, en over de dienstknechten en dienstmaagden Gods Geest is uitgegoten, dan is het einde van den laatsten dag; dan, wanneer de Geest zal te niet gedaan hebben alle heerschappij, en alle magt en kracht, dan zal de christus, die als Koning heerschte, tot dat Hij al de vijanden onder Zijne voeten gelegd had, het koningrijk aan God en den Vader overgeven.
Dan zal men niet meer bij dagen tellen, omdat er geen nacht meer zal zijn.
Dan is het eeuwig morgen.
Dan, de zonde niets, God alles, alles in u en alles in mij.
Hoe hijgt ons hart naar den avond van den jongsten dag!
Rep uwe vleugelen, Geest van God, dat de avondkoelte weldra ons 't brandend voorhoofd kusse.....
Wanneer? Ach, wanneer?’
Over de uitvoering kunnen wij kort zijn. Zij is geheel dezelfde die men van den Heer van der wiel in de ‘Maandelijksche Leerredenen’, en andere producten zijner pers, gewoon is: hetzelfde papier, hetzelfde formaat, dezelfde letter, nagenoeg dezelfde omslag. Alles is goed en degelijk: de drukfeilen, gelijk I, bl. 49: ‘aanspreek’, voor: aanspraak, zijn weinig

{==505==} {>>pagina-aanduiding<<}
in getal. Mogt echter het uiterlijke van een werk als dit niet wel wat sierlijker zijn?
De keyser wete, als beets, de vaardige pen te regter tijd het Hora! toe te roepen, dan zal de ‘Geloofsversterking’ voor zijne geestverwanten wezen wat de ‘Stichtelijke Uren’ voor die van beets zijn!
v.p.




Het Evangelie en de Litteratuur, door J.H. Gunning, Jr. Eene Voorlezing, gehouden in het Leesmuseum te Utrecht, den 6den December 1855, met inleidende Voorrede en Aanteekeningen. Te Utrecht, bij Kemink en Zoon. 1856. In gr. 8vo. 70 bl. f :-75.

Het is geene ligte zaak, over den inhoud en de strekking dezer Voorlezing een juist oordeel te vellen. Er ligt eene uitgebreide en grondige kennis der litteratuur bij ten grondslag, en de Schrijver toont te dezen opzigte eene belezenheid, die hem het onbetwistbaar regt geeft, om mede te spreken. Wij beroepen ons o.a., ten bewijze hiervan, op bl. 39, waar hij in korte en krachtige trekken de algemeene beginselen opgeeft, die als poëtische idealen of als hoofdrigtingen des levens in de ziel der volkeren, blijkens hunne litteratuur, geleefd hebben. Ook is er wel geen twijfel aan, of het is hem met de zaak des Christendoms volkomen ernst. Haar te bevorderen en haren invloed, ook op het gebied van wetenschap en kunst, met kracht te handhaven, schijnt hij zich tot de schoone taak zijns levens gekozen te hebben. Wij juichen deze keuze van heeler harte toe, en verblijden ons, dat hij, met zóó grondige litterarische kennis toegerust, ten voordeele dier heilige zaak zijne stem verheft. Maar als hij nu in deze Voorlezing de vraag zich ter beantwoording voorstelt: ‘Heeft de litteratuurwetenschap eenige betrekking tot het Christelijk geloof? Moet de Christen zijne geloofsovertuiging invloed laten uitoefenen op zijne beschouwing van dit gedeelte van de geschiedenis der menschheid?’ dan aarzelen wij wel niet, om die vraag met hem toestemmend te beantwoorden, maar meenen toch dat dit antwoord, om regt overtuigend te zijn, eerst zal kunnen gegeven worden, wanneer de vraag zelve naauwkeuriger zal zijn geformuleerd. Zoo als zij thans luidt, lijdt

{==506==} {>>pagina-aanduiding<<}
zij aan duisterheid en voert tot begripsverwarring. Het ‘Christelijk geloof’ wordt hier blijkbaar verwisseld met ‘de geloofsovertuiging van den Christen’, en op den titel was van het ‘Evangelie’ gesproken. Nu eens wordt er gezegd (bl. 21): ‘Het Christelijk geloof is een geloof niet aan begrippen, maar aan historische feiten, die, in het hart opgenomen, dáár tot beginselen worden ontvouwd’. Dan eens wordt er (bl. 24) uitsluitend gesproken van het feitelijk bestaan van ‘het Godsrijk’ op aarde. Later wordt het Christendom (bl. 32) teruggebragt tot de historische werkelijkheid van Hem, dien de Kerk met eene stoute, maar gelukkige poging den ‘Godmensch’ heeft genoemd. ‘Ik strijd met niemand’ - lezen wij bl. 12 - ‘over de wijze, waarop hij de vereeniging van het Goddelijke en menschelijke in christus of het Christendom zich denkt of wil uitdrukken, zoo slechts de zaak erkend worde niet alleen in hare waarheid op zich-zelve, maar ook in de noodzakelijkheid harer alzijdige toepassing op wetenschap en leven.’ Elders weder zijn het de inwendig-subjectieve ‘beginselen’ van den Christen, die op den voorgrond worden geplaatst, en op bl. 9 worden de grondbestanddeelen van ‘ons Christelijk geloof, dat wij als een feit niet bewijzen, maar slechts verkondigen’, in dezer voege opgegeven: ‘Door onderwerping aan het gezag van Gods Woord de hoogste vrijheid des geestes. Door getrouwe aanvaarding van de dwaasheid des kruises de hoogste wijsheid. Door zelfveroordeeling en ontkenning van alle eigen verdienste de rechtvaardiging en heiligmaking. Door wedergeboorte de ingang in het koningrijk Gods: door strijd de vrede, door den dood het leven en de heerlijkheid’. Daarbij wordt met vollen ernst afstand gedaan (bl. 11) van alle aanspraak op
‘wetenschappelijkheid’, en zelfs, onvoorzigtig genoeg, verklaard: ‘wat voor de wetenschap eene onbewezen onderstelling is, dat is voor ons geloof de hoogste zekerheid’. Wij zouden meer van dien aard uit deze Voorlezing kunnen aanvoeren, o.a. betrekkelijk het gezag van de H. Schrift of de oorkonden des geloofs, terwijl toch (bl. 43) het streven ‘zoo wel ongodsdienstig als onwetenschappelijk’ wordt genoemd, om ‘het verheven boek der Godsdienst tot een ongeroepen rechter over allerlei met haar niet onmiddellijk zamenhangende wetenschap te verlagen’. Zie, waar de voorgestelde vraag tot zóó verschillende opvattingen

{==507==} {>>pagina-aanduiding<<}
gereede aanleiding geeft, daar blijkt zij te onbepaald te zijn, om voetstoots beantwoord te kunnen worden. En waar hij, die antwoordt, in plaats van vóór alle dingen scherp te onderscheiden, zóó verschillende opvattingen dooréénmengt, en nu eens het historisch Christendom, dan eens het objectieve Christelijk geloof, dan weder eigen subjectieve geloofsmeeningen onderling verwart, zonder zich duidelijk rekenschap te geven van hetgeen hij eigenlijk wil; daar mist zijn antwoord, hoe veel goeds het ook bevatten moge, uit den aard der zaak de vereischte overtuigende kracht. Wat ons betreft, wij achten de opgeworpen vraag, vooral ook in onze dagen, hoogst belangrijk, maar meenen tevens, dat hare beantwoording niet zóó moeijelijk is als zij den Schrijver dezer Voorlezing toeschijnt, mits men slechts uitga van eene scherpe onderscheiding van hetgeen het Christendom eigenlijk is, en er bovenal op aandringe, dat de beoefenaar der litteratuur-wetenschap zelf naar geest en gemoed een Christen zij in de ware beteekenis van het woord. Wij moedigen den Heer gunning aan, om, zoo mogelijk, aan zijne uitgebreide en grondige litterarische kennis de wetenschappelijke beoefening der Godgeleerdheid, die alleen tot eene even veelzijdige en grondige kennis van het Christendom leiden kan, toe te voegen, en achten hem, als hij deze zal verkregen hebben, boven anderen uitnemend berekend voor de - wij herhalen 't - schoone taak, die hij misschien een weinig voorbarig heeft aanvaard.




Leerredenen van H. Steenberg, Predikant te Amsterdam. Met portret. Te Schiedam, bij H.A.M. Roelants. 1855. In gr. 8vo. 239 bl. f 3-:

Niet ongewoon is het dat een Predikant, zijne Gemeente verlatende om de Evangelie-bediening elders voort te zetten, wordt aangezocht, om haar een bundel leerredenen ter gedachtenis achter te laten. Indien aan al dergelijke aanzoeken wierd gehoor gegeven, waar zou het einde zijn? Gewoonlijk worden zij dan ook afgeslagen. De Heer steenberg echter, na een kort verblijf te Schiedam naar Amsterdam vertrekkende, maakte eene uitzondering op den gewonen regel. En na den bundel, een tiental leerredenen bevattende, met opmerk-
{==508==} {>>pagina-aanduiding<<}
zaamheid en belangstelling te hebben gelezen, duiden wij hem dat in geenen deele ten kwade.
Letten wij op den inhoud, dan hebben wij niets dan lof voor de keuze der onderwerpen, die, zonder alledaagsch te zijn, tot de niet ongewone behooren, met den hoofdinhoud des Evangelies in naauwe betrekking staan, en genoegzame verscheidenheid opleveren. Evangeliesch is de opvatting der Christelijke waarheid, die hier gevonden wordt, getuigenis dragende van grondige kennis en heldere denkwijze. Ernstig is de toon die hier wordt aangeslagen, zonder overspannen te zijn; en blijkbaar is het den Prediker te doen, om zijne hoorders bij hen-zelven te bepalen en tot christus te brengen, of in Hem te doen opwassen. Vooral wordt de praktische zijde des Christendoms op den voorgrond geplaatst, en op de beoefening aangedrongen. Wij vermelden dit met goedkeuring; maar desniettemin: eene of andere leerrede, meer opzettelijk aan de voorstelling en verklaring der waarheid toegewijd, overeenkomstig de behoeften der Gemeente in onze dagen, ware hier, onzes oordeels, niet misplaatst geweest. Ook betreuren wij het, dat hier geene enkele leerrede gevonden wordt ontleend aan het O.T. Het zou echter onbescheiden zijn, om van éénen bundel alles te vergen, en een tiental plaatsen is, bij eenigen voorraad van keuze, spoedig gevuld. De intrede, Col. iii: 4b, ‘christus ons leven’, opent, en het afscheid over Joh. xii: 27, 28a sluit de rij. Voorts treft men hier aan uit de Evangeliën Matth. xiii: 30a, ‘de vermenging van goeden en boozen in de Gemeente’, Matth. xiii: 38a, ‘het veld der Bijbelverspreiding’, Matth. xiii: 45, 46, ‘de gelijkenis van de kostelijke parel’, Luk. xxiv:
13-24, ‘jezus, de reisgezel op onzen levensweg’, en Joh. ix: 35, ‘gelooft gij in den Zone Gods?’ en uit de Apostolische Brieven Rom. vii: 19a, ‘de verijdeling onzer goede voornemens’, 1 Kor. iv: 20, ‘het wezen des Christendoms’, en 1 Joh. v: 4b, ‘het geloof, dat de wereld overwint’. Zonderling, dat niet ééne leerrede eenig grooter gedeelte der Schrift in opzettelijke behandeling neemt. Wij vreezen dat dit over 't algemeen veel te weinig geschiedt.
Ook aan den vorm kunnen wij in meer dan één opzigt onze goedkeuring geven. De plannen zijn doorgaans eenvoudig, soms vernuftig, altijd tot bereiking van het voorgestelde doel gepast, en naar den aard van het onderwerp, dat in behan-
{==509==} {>>pagina-aanduiding<<}
deling is, berekend. De ontwikkeling gaat meestal regelmatig en geleidelijk voort, zonder sprongen, maar ook zonder verrassende wendingen of grepen. Vrij van alle gezochtheid, maakt de stijl geen jagt op overbodig sieraad, zonder daarom vreemd te zijn aan alle verheffing en natuurlijke afwisseling. Er is hier ware populariteit, en de zucht om voor allen verstaanbaar en nuttig te zijn, straalt in elke leerrede door. In één woord: het bevreemdt ons niet, dat steenberg te Schiedam gaarne gehoord, en te Amsterdam begeerd werd. Zoo wel de vorm als de inhoud zijner leerredenen regtvaardigt de uitgave, bij eene gelegenheid als hem daartoe werd aangeboden. En hartelijk wenschen wij dat zijne Evangelie-prediking in de hoofdstad door velen naar eisch gewaardeerd en gezocht worde, en dienstbaar zij aan den opbouw der Gemeente.
Wij moeten echter opregt zijn, en ook onze aanmerkingen onbewimpeld mededeelen, zonder daarom iets af te dingen op den gegeven lof. Hoe veel er ook in deze leerredenen moge voorkomen dat ons navolgenswaardig toeschijnt, modèllen zijn zij niet. Veeleer hebben zij iets zeer gewoons en middelmatigs, en onderscheiden zij zich te weinig door diepte van opvatting en ontwikkeling, door keurigheid en puntigheid van vormen, door verheffing van toon en kracht van welsprekendheid, zoo als elders wordt aangetroffen. Ook zijn sommige plannen in ons oog meer of minder berispelijk. Of de rijke inhoud der vraag: ‘gelooft gij in den Zone Gods?’ wordt teruggegeven door hare oplossing in deze vragen: ‘wat denkt gij van -, wat doet gij voor -, wat verwacht gij van den Zone Gods?’ betwijfelen wij zeer. Ongeoorloofd achten wij het, uit een homiletisch oogpunt beschouwd, bij de behandeling van de ‘gelijkenis van de kostelijke parel’, ten einde ‘de uitnemende waarde van het Godsrijk’ te doen kennen, ook te spreken van ‘de vreugde, welke het verschaft’, waartoe die gelijkenis, volgens de eigen bekentenis van den Prediker, geene regtstreeksche aanleiding geeft. Het ‘onvermijdelijke van de vermenging van boozen en goeden op aarde’ kan, zoo wij wèl zien, niet bewezen worden uit ‘de onvolkomenheid van het aardsche’, zonder de fout te begaan eener redenering in circulo. ‘Het hooge belang’, niet van die vermenging zelve, maar van hare opmerkzame overweging, valt eenigermate zamen met haren ‘weldadigen invloed’. Zoo breed ‘de aard van

{==510==} {>>pagina-aanduiding<<}
het Christendom’, ten bewijze dat het ‘niet in woorden gelegen is, maar in kracht’, besproken wordt, zoo vlugtig wordt de strekking in het licht gesteld, waarover eigenlijk ook weinig meer te zeggen viel. Is het plan vernuftig, waarbij ‘het veld der Bijbelverspreiding’ beschouwd wordt als ‘een wijd uitgestrekt, pas ontgonnen, veel belovend en zeer dankbaar veld’, het valt in het oog, dat de tekst slechts regt gaf om te spreken over de eerste bijzonderheid, en het klinkt vreemd te hooren zeggen, dat ‘het pas ontgonnen veld nu reeds onze bewondering verdient’, daar het veeleer eene beschamende getuigenis aflegt van den tragen ijver der Christenheid. Handelende over ‘de overwinning der wereld door het geloof’, komt steenberg ons voor, niet geroepen te zijn, om ook ‘de kroon der overwinning’ te schetsen, die den edelen strijder op de slapen wordt gedrukt, en minder nog, om van eene ‘distelkroon’ bij de wereld, van eene ‘eerekroon’ bij jezus, en van eene ‘kroon der volkomene vergelding’ te spreken. Zou niet de overwinning zelve de kroon zijn, die de strijder behaalt, en zou hij nog eene andere behoeven, begeeren of verwachten kunnen? Ook willen wij de bescheidene vraag niet terughouden: of Joh. xii: 27, 28a wel een gepaste tekst voor eene afscheidsrede kan heeten, en of het wel voegzaam is, bij zulk eene gelegenheid te spreken over ‘de stemming van den Evangeliedienaar in die ure’. Wij mogen toch onszelven niet prediken, en moeten daarvan ook zelfs den schijn zoeken te vermijden. Nog iets. De derde leerrede, over Luk. xxiv: 13-24, achten wij verreweg de minst gelukkig geslaagde in den ganschen bundel. Hoe veel goeds en behartigenswaardigs zij ook bevatten moge, het hoofddenkbeeld, dat
er in ontwikkeld is, ligt volstrekt niet in den tekst, en kan daaruit slechts door middel eener vergeestelijkende schriftverklaring worden afgeleid. Men vergeet bovendien onder de lezing, dat hier eene leerrede voor ons ligt, oorspronkelijk bestemd om op het Pááschfeest te worden voorgedragen, en de Pááschvreugde der Christenheid te leiden en te heiligen. En was de Prediker in zijne Gemeente door het bestaande gebruik misschien verpligt om zich bij de eerste helft van het belangwekkend verhaal te blijven bepalen, er was echter, zoo veel wij weten, volstrekt niets, dat hem drong, om juist

{==511==} {>>pagina-aanduiding<<}
deze leerrede door den druk gemeen te maken. Navolging verdient zij althans zeker niet.
Wij zouden, na deze algemeene opmerkingen, nog tot het bespreken van onderscheidene bijzonderheden kunnen afdalen, maar weêrhouden ons daarvan; deels omdat deze bundel zijnen weg wel reeds gemaakt zal hebben; deels omdat wij den schijn vreezen, als of wij slechts te luider geprezen hadden, om nu zoo veel te scherper te kunnen laken. Genoeg echter is er in het midden gebragt, om steenberg opmerkzaam te maken ook op de leemten van zijnen kanselarbeid, en hem op te wekken, dat hij voortga in zijnen belangrijken werkkring zich te oefenen en te bekwamen. Van zijnen ijver verwachten wij, dat, indien hij nog eens weêr met zulk een bundel mogt te voorschijn treden, het bewijs niet ontbreken zal van meerdere rijpheid van ontwikkeling en diepere inzigten in het Evangelie onzer behoudenis. Maar tot welke hoogte hij ook moge opklimmen, nimmer zal hij zich, vertrouwen wij, dit tiental behoeven te schamen, dat te Schiedam en elders blijve spreken ook nadat hij vertrokken is.




Hoe de eischen der Bisschoppen van Oostenrijk's Lombardije, door Keizer Leopold II, in 1791 werden beantwoord; volgens een staatsstuk nog voor onzen tijd behartiging waardig. Naar den Italiaanschen tekst, en de Aanmerkingen van den Hoogduitschen Vertaler. Met een woord vooraf, naar aanleiding van het Oostenrijks Concordaat, door G.E.W. de Wijs, Predikant te Schoonhoven. Te Schoonhoven, bij S.E. van Nooten. In gr. 8vo. XXVI en 32 bl. f :-60.

De beroemde Leidsche Hoogleeraar kist, die een even ijverig Protestant als gelukkig beoefenaar der Kerkgeschiedenis is, maakte den Eerw. de wijs opmerkzaam op een geschrift uit de laatste helft der vorige eeuw, getiteld: ‘Seiner Majestät des Kaisers leopolds des Zweiten, Königs von Hungarn und Böhmen, Erzherzogs von Oestreich, und Herzogs von Mailand, u.s.w. Abfertigung der Forderungen des Erzbisschofs und der Bisschöfe der östreichischen Lombardie. Italienisch und Deutsch, mit Anmerkungen begleitet von veremund. Frankfurt am Main,

{==512==} {>>pagina-aanduiding<<}
bei friedrich eszlinger, 1791. 96 bl. 8o. (*). Daarin worden den de bedenkingen, verzoeken, klagten en eischen van verschillende Bisschoppen, nadat leopold II de Kerk binnen hare wettige grenzen had teruggebragt, beantwoord, op eene wijze den Vorst waardig, die zich zijner roeping en magt bewust is. Te regt rekende Prof. kist, vooral in deze dagen, eene meerdere bekendmaking van dat Keizerlijke stuk van groot belang, en wekte hij den arbeidzamen de wijs op om het in onze taal over te brengen. Met dat stuk in handen, en het oog op den tegenwoordigen toestand van Oostenrijk, geboren uit het ten vorigen jare met Rome gesloten Concordaat, zegt de Eerw. de wijs: ‘De lezer zal met ons verbaasd staan over de onbeschaamdheid van vele eischen der Bisschoppen, welke dit staatstuk ons doet kennen, en wanneer hij inziet, hoe het meeste dat toen geëischt werd, maar wijselijk geweigerd, thans is ingewilligd geworden; hij zal zich nog te meer moeten verwonderen over de wijze waarop zoo groote gunsten worden genoten, en, terwijl hij over Rome's aanmatigenden geest zich ergert, wenschen, dat iedere regering dien naar het voorbeeld van leopold mogt weten te waarderen, en daar tegen op hare hoede te zijn.’ - Het voorbeeld der beide voortreffelijke zonen van de beroemde maria theresia schijnt thans voor Oostenrijk verloren te zijn gegaan. De zelfstandigheid toch en het
regte inzigt van het welzijn van elken Staat in het algemeen, en van Oostenrijk in het bijzonder, die de elkander opvolgende broeders, de Keizers joseph II en leopold II, in zoo hooge mate eigen waren, mist de tegenwoordige jonge Keizer frans joseph I. Het ten vorigen jare gesloten Concordaat strekt daarvan ten bewijze. Immers dat Concordaat berooft den Vorst van zijn regt, en doet een status in statu, een imperium in imperio ontstaan; maar daarom is het ook niet wel mogelijk dat dit Concordaat in de tweede helft der negentiende eeuw van langen duur kunne zijn.
Ook in ons land bevelen wij de lezing van dit stuk zeer

{==513==} {>>pagina-aanduiding<<}
aan, inzonderheid aan hen die bij den ook in Nederland klimmenden overmoed der Roomsche Hiërarchie regt willen weten waar de grenzen zijn tusschen Kerk en Staat.
De algemeene, hier en daar wel eens wat langwijlige, beschouwingen van den Heer de wijs, die tot Inleiding strekken, en de Aanteekeningen van den Hoogduitschen Vertaler verhoogen niet weinig de belangrijkheid van dit geschrift.
†.

Godsdienst in het dagelijksche leven. Leerrede door den Wel-Eerw. Heer John Caird, Predikant te Errol. Gedrukt op bevel van Hare Majesteit de Koningin van Engeland. Uit het Engelsch. Te Arnhem, bij J.W. Swaan. 1856. In gr. 8vo. 31 bl. f :-30.

Eene leerrede uitgegeven op last eener Koningin, bij duizendtallen in Engeland verspreid, en zelfs, na voorafgaande aankondiging, door den Eerw. mansfield te Londen uitgesproken, om ook mingegoeden met haar bekend te maken, wekt onwillekeurig het verlangen op om haar te lezen. Daarenboven heeft het onderwerp iets dat schier allen belang inboezemt. Hoe velen er toch van doordrongen zijn dat de Godsdienst zich in het dagelijksche leven openbaren moet, slechts weinigen zijn er die eenigzins grondig weten op welke wijze dat moet geschieden. Dat de Evangelische beginselen het leven moeten doortrekken als de zuurdeesem het deeg; dat het zijn moet, zoo als paulus schreef (I Kor. x: 31): ‘Hetzij dan dat gij eet, hetzij gij drinkt, hetzij gij iets anders doet, doet het al ter eere Gods’ - wordt te weinig door de Christenen bedacht. Men zondert uren en dagen af voor opzettelijke Godsvereering, gelijk men andere wijdt aan beroepsbezigheden en uitspanningen. Tegen die dwaze, niet Evangelische, vooral in Engeland heerschende begrippen, komt de Eerw. caird met kracht op in eene regt praktische leerrede over Rom. xii: 11: ‘Zijt niet traag in het benaarstigen; zijt vurig van geest; dient den Heer.’ Caird betoogt: dat de Godsdienst met den arbeid van het dagelijksche leven bestaanbaar is; dat men om in de nabijheid Gods te leven, zich niet aan de wereld en hare bedrijven behoeft te onttrekken; dat de arbeid in het groote wereldplan is opgenomen, en voor de menschen in elk geval pligt, in de

{==514==} {>>pagina-aanduiding<<}
meeste gevallen noodzakelijkheid is. - Het zij verre, dat wij de vertaling zouden wenschen van vele Engelsche leerredenen; de homiletiek toch staat in Nederland veel hooger dan in Engeland, en wij zouden beter aan Albion, dan Albion aan ons, veelsoortige modèllen van echte kanselwelsprekendheid kunnen leveren; - maar toch over de vertaling van déze leerrede verblijden wij ons. Hoe naauw de band tusschen de Godsdienst en het dagelijksche leven moet en kan wezen, stelt de Eerw. caird ten duidelijkste in het licht.
Hoe goed en heilzaam zou 't kunnen zijn, als deze voortreffelijke rede in de handen mogt komen van de duizenden die zeggen geenen tijd voor Godsdienst te hebben; als zij doordringen mogt tot in de binnenkamers der vrome dweepers, en ook in de eenzame cellen der kloosters mogt bekend en begrepen worden. Wij zeggen het caird na: ‘Nimmer zal hij in den verheven en heiligen zin van het woord Godsdienstig worden, tenzij hij het tot die mate van dagelijksche verloochening van zich-zelven, weêrstand aan verzoeking, vriendelijkheid, zachtheid, ootmoed, medelijden, weldadigheid heeft gebragt, welke slechts in de dagelijksche aanraking met de wereld verkregen wordt. Zeg dus niet dat de arbeider, koopman of daglooner weinig of geen tijd heeft zich aan de Godsdienst te wijden. Met niet minder regt kunt gij beweren dat de zeeman, te midden van stormwind en golfslag, geen tijd heeft de wetten der zeevaart in acht te nemen; of de aanvoerder in den krijg geen tijd voor de krijgskunst. Zoo het niet hier is; waar zal het dan zijn? Godsdienst is niet het onafgebroken lezen van goede boeken; Godsdienst is zelfs niet een gebed, lofzang, heilige instellingen: deze zijn noodzakelijk om Godsdienstig te zijn - niemand is zonder deze Godsdienstig. Doch Godsdienst, ik herhaal het, bestaat voornamelijk en hoofdzakelijk in het verheerlijken van God te midden van de pligten en beproevingen des levens - het rigten van onzen koers door de tegenwinden en de stroomen der verzoeking henen, bij het starrenlicht van pligt en geweten, en den zeilsteen der Goddelijke waarheid - mannelijk, verstandig en moedig te strijden voor de eer van christus, onzen oversten Leidsman. Weg dan met het denkbeeld dat Leeraars en Heiligen Godsdienstig kunnen zijn, maar dat het onmogelijk is Godvruchtig te leven in deze ruwe bedrijvige wereld!

{==515==} {>>pagina-aanduiding<<}
Wat zeg ik, hier is het tooneel, hier het eigenaardig en waar gebied der Godsdienst - de plaats waar het blijken moet, dat Godsvrucht niet het droombeeld is van zondagen of stille uren van afzondering, dat zij het heldere daglicht dragen, en de stormen en botsingen in hare aanraking met de wereld doorstaan kan - de plaats, in één woord, om het bewijs te leveren, dat het niemand onmogelijk is ter zelfder tijd niet traag in het benaarstigen, vurig van geest te zijn, en den Heer te dienen.’
†.

Woordenboek van de Geschiedenis der Christelijke Kerk. Door den Schrijver van: ‘Tabel van de Geschiedenis der Christelijke Kerk’. Te Kampen, bij K. van Hulst. 1856. In gr. 8vo. 236 bl. f 2-25.

Wij leven in eenen tijd van algemeene en bijzondere, oorspronkelijke en vertaalde Woordenboeken, omdat ieder in onze dagen gaarne goedkoop, spoedig en gemakkelijk van alles wat weten wil. Jammer maar, dat zij bij velen de lezing van degelijke boeken vervangen, en dáár allernadeeligst werken; want de oppervlakkige woordenboekenwijsheid is gelijk aan een boom zonder wortelen.
In het algemeen keuren wij het gebruik van Woordenboeken af; maar willen toch niet ontkennen dat zij, met oordeel gebruikt, groot nut kunnen hebben, door het geheugen te gemoet te komen. - Als wij aannemen dat een historisch Woordenboek der Christelijke Kerk de beoefening der Kerkgeschiedenis zelve niet zal doen verminderen, zouden we hun die er behoefte aan kunnen hebben, met de verschijning van een Woordenboek, dat in de volledigheid en de behandeling der artikels aan de vereischten voldoet, geluk wenschen; maar dat is, naar ons gevoelen, het geval niet met het werk dat voor ons ligt. Het boek doorbladerende misten wij eene menigte artikels, zelfs een over jezus christus, den Stichter der Kerk, die er toch waarlijk niet in ontbreken mag. Van de overige ontbrekende willen wij er maar eenigen noemen. Zoo misten wij artikelen over: Adrianus VI, Altaar, Antinomianen, Antiochië; Ban, Biecht, Boerenkrijg; Calixtus, Calixtijnen, Capito, Christenen; Doceten; Apocryphe Evangeliën; Fichte;

{==516==} {>>pagina-aanduiding<<}
Pacificatie te Gend; van Heusde, Huwelijk; Jacobi; Kerkbouw, Kerkelijk regt, Ketters, Kruis, Kwakers; Lampe, Lampeanen, Liturgie; Materialisme; Neologen, Newton, Nominalisten; Laatste Oliesel, Osiander; Pausen, Pius V, Pius IX, Praedestinatie, Puriteinen, Puseïsme; Reliquiën; Saladin, Schelling, Schleiermacher, Schwenkfeld, Sixtus V, Smalkaldische Verbond, Spangenberg, Swedenborg, Symbolische boeken; Vasten, Vervolgingen, Voetianen, Vormsel; Wilberforce, Willebrord.
De bewerking van sommige artikelen is vrij goed, maar vele zijn, vooral door hunne kortheid, van te weinig belang. Wij staven dit met een paar voorbeelden:
‘Colonna. Aanzienlijk geslacht in Italië, welks leden dikwijls op den gang der Kerkelijke zaken veel invloed hebben uitgeoefend.’
‘Orgels in de kerken. Kwamen omstreeks de 7e eeuw uit Griekenland naar Italië, van waar zij verder werden verspreid.’
‘Sacramenten. Uit de heilige gebruiken zijn allengs de Sacramenten ontstaan, welker begrip als teeken en uitdeeling der Goddelijke genade, en welker zevental, als de gewigtigste oogenblikken des levens heiligende, voornamelijk door petrus lombardus en gratianus werden vastgesteld.’
De slotsom onzer beoordeeling is, dat de Schrijver ontegenzeggelijk tact heeft om kortelijk historische bijzonderheden zamen te vatten; maar hij schijnt zich geen ander doel te hebben voorgesteld, dan om in den kortst mogelijken tijd een Kerkelijk Woordenboek te compileren: blijken van weinig onderzoek en veel overhaasting vindt men er in menigte. Mogt de S. eens besluiten om een volledig, en met zorg behandeld Woordenboek te leveren, dan zouden wij hem onder anderen ten gebruike ook aanbevelen: rheinwald, Die kirchliche Archaeologie; gieseler, Lehrbuch der Kirchengeschichte; winer, Bibl. Realwörterbuch; het Woordenboek voor het Christelijk Gezin; van senden, Geschiedenis der Bijbelbestrijding en Bijbelverdediging; moll, Het Kerkelijk Leven der Christenen, en de laatste uitgave van het Conversations Lexicon.

†.





{==517==} {>>pagina-aanduiding<<}

Geneeskunde en Artsenijmengkunde. (Volksbibliotheek, No. 26.) Te Amsterdam, bij Weytingh en van der Haart. 1855. - Gezondheidsleer voor het Volk, door p. harttenroth, Med. Doct. te Amsterdam. (Volksbibliotheek, No. 28.) Te Amsterdam, bij Weytingh en van der Haart. In kl. 8vo. (zonder paginatuur). Per No., bij inteek., f :-22½, buiten inteek. f :-25.

Beide, onder bovenstaande titels uitgegeven stukjes zijn, wat onderwerp en vorm betreft, naauw aan elkander verwant, en werden aan steller dezes gelijktijdig ter aankondiging toegezonden. De ongenoemde Schrijver van het werkjen over de ‘Geneeskunde en Artsenijmengkunde’ zegt, dat hij zich als doel heeft voorgesteld: ‘Het bekend maken aan hen, die zich met andere vakken bezig houden, van naauwkeurige begrippen omtrent het onderwerp dier wetenschap, haar doel, hare maatschappelijke behoefte, en in welk opzigt zij van andere vakken van wetenschap afgescheiden is. Wij willen dus alleenlijk algemeene en beknopte denkbeelden mededeelen over geneeskunde, haar doel, hare diensten behandelen, die zij der maatschappij bewijst, over de talrijke kundigheden spreken, die den geneesheer onmisbaar zijn, en eindelijk over de wijze waarop deze zijne verkregene kennis moet in praktijk brengen.’ Aan dit voornemen en aan deze door hem-zelven gestelde eischen is de Schrijver, zoo veel mogelijk, getrouw gebleven. Dat echter het populariseren eener wetenschap hoogst moeijelijk is, blijkt weder op nieuw, als wij den inhoud van zijn geschriftje naauwkeuriger nagaan. Bij de behandeling, b.v., der vergiftige stoffen, die onder de eigensoortige (specifieke) ziekte-oorzaken eene voorname plaats bekleeden, wordt te regt onderscheid gemaakt tusschen vergift, venijn en smetstof, maar de beschrijving van die drie soorten laat, wat de duidelijkheid betreft, het een en ander te wenschen over. ‘Het venijn’ - zegt de Schrijver - is een natuurlijk voortbrengsel, dat gewoonlijk door afzonderlijke daartoe bestemde werktuigen wordt afgescheiden, welke afscheiding, even als alle andere verrigtingen van het dier, steeds plaats heeft. De werking van het venijn is zeer snel, en bovenal blijft het zich bepalen tot het voorwerp hetwelk daardoor is aangetast, die het niet weder verder kan mededeelen. Dit laatste is
duidelijk

{==518==} {>>pagina-aanduiding<<}
omdat de invoering van het venijn geenszins de(n) noodzakelijke(n) toestel ter vorming van hetzelve kan voortbrengen.’ In die woorden toch wordt aan de afscheiding en andere verrigtingen van het dierlijk ligchaam eene eigenschap toegekend, die voor eene physiologische onwaarheid gehouden moet worden, terwijl de aanduiding der reden, waarom een venijn zich niet op andere personen voortplant, voor den leek geheel en al onverstaanbaar is. Evenzeer ware het bij de behandeling der smetstoffen noodig geweest, het onderscheid tusschen vlugtige, zich door de lucht voortplantende, en vaste, onmiddellijke aanraking of invoering in het bloed vorderende, smetstoffen te vermelden en door geschikte voorbeelden op te helderen.
In de door Dr. harttenroth ontworpen ‘Gezondheidsleer voor het Volk’ worden achtereenvolgens ‘de voeding; de dranken; de lucht; de temperatuur; de kleeding en de zindelijkheid’ behandeld. Aan die rubrieken had nog eene beschouwing der beroepsbezigheden en de zoogenaamde geneeskundige zielsbestiering (regeling der verstands-oefeningen en beheersching der gemoedsbewegingen en der hartstogten) moeten toegevoegd worden, dewijl de door den Schrijver opgenoemde en ontwikkelde bijzonderheden geenszins een volledig overzigt geven van hetgeen tot het dierlijke en bewuste leven van den mensch behoort. Overigens komt in de opmerkingen en raadgevingen van den Schrijver somtijds al te zeer eene geheel subjectieve zienswijze uit. Van dien aard is, b.v., het denkbeeld, dat verdunde koemelk met suiker, tot voeding van jonge kinderen, dikwijls boven de moedermelk te verkiezen is; dat ezelinnenmelk, tot dat einde, bij koemelk achterstaat, en dat kunstmatige ezelinnenmelk, uit afgeroomde koemelk en melksuiker bereid, boven de natuurlijke te verkiezen is. Aan de daarvoor door den Schrijver aangevoerde reden toch zal meer oorspronkelijkheid, dan waarheid, moeten toegekend worden. ‘De menschen van dezen tijd zijn te veel van de oorspronkelijke type afgeweken door gewoonten, misbruiken als anderzins, en in die afwijking heeft ook de moedermelk moeten deelen. Ik verzeker u, dat het een groot verschil zoude opleveren, als men de vrouwenmelk van nu, en van vóór eeuwen kon vergelijken.’ Evenmin kan toegestemd worden, dat pap uit brood met melk en water gekookt, beter zou zijn

{==519==} {>>pagina-aanduiding<<}
dan beschuitpap, of dat slechts in den bast der granen bestanddeelen van het vleesch, gelijk de Schrijver zich uitdrukt, dat is, eiwitaardige stoffen zouden bevat zijn. Verder is de magerheid der hazewindhonden een slecht bewijs voor de noodzakelijkheid om de spijzen behoorlijk te kaauwen. Dat de thee eene bedarende werking op het hart en de bloedvaten zou uitoefenen, is eene onbewezen stelling, en die werking zal wel hoofdzakelijk aan het water, dat tot voertuig verstrekt, moeten toegekend worden. De definitie van den alcohol, als eene vloeistof, welke door gisting uit suiker ontstaat, is zeer onvolkomen, dewijl van de wijze waarop dit geestrijk beginsel wordt afgescheiden, van de destillatie, geenerlei melding gemaakt wordt. Het voorschrift, eindelijk, waarmede de beschouwing der dranken besloten wordt, komt ons minder doordacht en menschkundig voor, omdat, blijkens de ervaring, gebruik en misbruik van geestrijke dranken naauw aan elkander grenzen. De door ons bedoelde woorden zijn de volgende: ‘Menschen die veel koude en vochtigheid moeten doorstaan, mogen gerust een borrel gebruiken, daar in deze omstandigheden die stoffen zoo goed als zonder schade worden verdragen. Koetsiers en zeelieden zouden u kunnen vertellen, dat, met hevige koude en nat weder, de borrel eene aangename warmte geeft en minder dronkenmakend werkt. Daarom ook kunnen bewoners van koude luchtstreken meer sterken drank, en met minder nadeel dan anderen uit warmer gewesten, verdragen.’




Bethesda. Wederlegging der redenering van den Heer Schimmelpenninck van der Oije, en van het daarop gevolgde antwoord van den Minister van Binnenlandsche Zaken, S.S.T.T., in de zitting van de Tweede Kamer der Staten-Generaal van 22 November 1855. Te Amsterdam, bij J.C. Loman, Jr.; te Arnhem, bij H.A. Tjeenk Willink. 1856. In roijaal 8vo. 80 bl. f :-50.

In de laatstelijk gehouden najaars-zitting kwamen de adressen ter sprake, reeds bij herhaling aan de Tweede Kamer der Staten-Generaal ingediend door het Curatorium eener inrigting voor watergeneeskunde, onder den naam Bethesda, te

{==520==} {>>pagina-aanduiding<<}
Soeren nabij Dieren gevestigd. De bestuurders dier inrigting verlangden haar namelijk voor lijders van alle standen open te stellen, zonder verpligt te zijn, de behandeling en het toezigt daarover aan een gepromoveerden Medicinae Doctor op te dragen. De Regering heeft geweigerd aan dat verlangen te voldoen, dewijl de bestaande wetten en verordeningen verbieden, dat de geneeskunst door onbevoegden wordt uitgeoefend. Gelijk dit door den Minister van Binnenlandsche Zaken betoogd werd, zoo meende ook een der leden van de Tweede Kamer, wiens naam op den titel van bovenstaande brochure genoemd wordt, in die zelfde zienswijze te moeten deelen. Laatstgenoemde gaf daardoor aanleiding tot de uitgaaf van tachtig bladzijden druks, wier Schrijver, op bl. 29, jut van breukelerwaard genoemd, niet zonder grooten omslag van woorden en gedurige herhaling derzelfde denkbeelden, tracht aan te wijzen, dat geenerlei Wet of Koninklijk Besluit, op de gewone of allopathische geneeskunst betrekkelijk, ook op de water- of natuur-geneeskunst, waarvoor Bethesda bestemd is, kan worden toegepast. Intusschen vraagt het gezond verstand: of de waterkuur voor alle soorten en graden van ziekten en kwalen dezelfde is? en, zoo neen, hoe dan iemand, zonder de minste wetenschappelijke geneeskundige opleiding, den aard en den graad van elke ziekte of kwaal zal kunnen kennen en beoordeelen? De Schrijver is echter juist van een tegenovergesteld gevoelen, dewijl elk Medicinae Doctor, die op eene Hoogeschool gestudeerd heeft, volgens hem een man met vooroordeelen, en daarom voor de leiding eener waterkuur ongeschikt is. Van die eenzijdige oordeelvelling zal de Heer jut noch door ons, noch door iemand ter wereld, vreezen wij, afgebragt worden, en vermoedelijk zou het even vruchteloos zijn hem aan te wijzen, dat men bij eene geneeskundige behandeling van lijders evenzeer door verzuim, als op werkdadige wijze, door toediening
van hulpmiddelen, schaden kan. Ware de Schrijver met die peccata omissionis meer bekend, dan zou hij inzien dat wettelijke bepalingen evenmin voor de hydrotherapie, als voor elke andere geneeskundige behandeling, onnoodig en overbodig zijn. Moge de Schrijver ook in het vervolg - liefst echter hebben wij dat hij niet weder als zoodanig optrede - zich onthouden van de talrijke en veelsoortige scheldwoorden, waar-
{==521==} {>>pagina-aanduiding<<}
mede de gewone geneeskunst en geneeskunst-oefenaars door hem bestempeld worden, vermits hij zoo doende zijne belangen, en de zaak die hij voorstaat, meer benadeelen dan bevoordeelen zal.




De Zaak der Afschaffing van den Sterken Drank (;) eene zaak, die aanspraak heeft op aller belangstelling en medewerking. Voorlezing, gehouden in de November-Vergadering van het Departement Medemblik der Maatschappij Tot Nut van 't Algemeen, door A.W. van Campen, Theol. Doct., en Predikant te Opperdoes. Ten voordeele der Armen-Bewaarschool te Medemblik. Te Tiel, bij H.C.A. Campagne. 1856. In gr. 8vo. 16 bl. f :-15.

Een met warmte en overtuiging geschreven en uitgesproken woord, tot welks uitgave de Eerwaarde Schrijver besloot, om den inhoud zijner Voorlezing, waartegen in het openbaar harde beschuldigingen ingebragt waren, aan het oordeel van een grooter publiek te onderwerpen, en om tevens de opbrengst er van te doen strekken ten voordeele der Armen-Bewaarschool te Medemblik. Zoo wel wegens inhoud als vorm zal die Voorlezing, gelijk wij vertrouwen, met belangstelling aangehoord zijn, en met geene mindere goedkeuring zal zij ook nu, na ‘zonder eenige verandering te zijn uitgegeven’, door allen die in de zaak der afschaffing belang stellen, gelezen en overdacht worden. Tot die belangstelling en medewerking werden de hoorders opgewekt ‘als leden der Maatschappij Tot Nut van 't Algemeen; als behoorende tot de grootere maatschappij der menschheid; als Christenen’. Uit die drie verschillende oogpunten wordt de zaak der afschaffing bepleit, en de groote verantwoordelijkheid aangewezen, die ten dien opzigte, op elk onzer, als mensch en als Christen, rust. Zelfs de vrouwen mogen niet zeggen: ‘Wat gaat ons de sterke drank aan? Dat is eene zaak die de Heeren maar moeten afmaken’. Op zoodanige bedenking, welke welligt bij deze en gene hoorderes of lezeres zal zijn opgekomen, antwoordt de Schrijver met de volgende allezins behartigenswaardige woorden: ‘Wat gaat ons die sterke drank aan? Dat zegt gij toch niet, Dames! want waarlijk, hij gaat u meer aan dan

{==522==} {>>pagina-aanduiding<<}
ons. Het is uw geslacht, dat van dien geesel duizendwerf meer lijdt dan het onze. Ziet, die vrouwen, die daar nederzitten in kommer en druk, en weder met beven en sidderen den naderenden winter te gemoet zien, omdat hare mannen dronkaards zijn, of althans een groot gedeelte van hunne verdiensten aan den drank verspillen, zij zijn uwe zusters. Ziet, die moeders, die dubbel honger lijden, omdat hare kinderen geen brood hebben, die dubbel koude lijden, omdat zij haar kroost niet kunnen dekken tegen het gure weder, daar hare echtgenooten den drank liever hebben, dan vrouw en kroost, zij zijn uwe zusters. Ziet, die jonge dochters, die daar gereed staan, om hare hand te geven aan mannen, die hunne hand reeds hebben gegeven of op het punt zijn, om haar te geven aan den drank; die jonge dochters, die binnen weinige jaren tot den bedelstaf zullen gebragt zijn, zij zijn uwe zusters. En gij zoudt vragen: wat gaat die sterke drank ons aan? - Neen, dat vraagt gij niet. Gij vraagt: “Wat kunnen wij doen om aan die ellende een einde te maken, of haar zoo veel mogelijk voor te komen?” Wat gij doen kunt? Gij kunt uwe mannen, uwe broeders, uwe vaders aansporen, dat zij niet langer met trage handen en slappe knieën blijven nederzitten; hen aansporen dat zij ons helpen, om dien gruwel te bestrijden en te verwinnen. Gij kunt weigeren, dien drank te schenken en aan te bieden.’




Het Regtsmiddel van Cassatie, in verband met Regterlijke Organisatie en Burgerlijke Regtsvordering, beschouwd door Mr. J.W. Tydeman, Advocaat te Amsterdam. Te Amsterdam, bij P.N. van Kampen. 1856. In gr. 8vo. VIII en 99 bl. f 1-20.

In geruimen tijd verscheen er geen twistschrift van zoo belangrijke strekking, zoo diep doordacht, en zoo fiks bewerkt, als het aangekondigde. Een twistschrift, zeggen wij; want de vraag, of de Hooge Raad, al dan niet, bij eene nieuwe regterlijke organisatie, door de Grondwet van 1848 beoogd, zou blijven een Hof van Cassatie, dan wel, of deze zou worden een Hof van Appèl, kwam meermalen, inzonderheid van de zijde der Haagsche balie, ter sprake, en werd meermalen veelzijdig besproken. Het jongste ontwerp, door den nu

{==523==} {>>pagina-aanduiding<<}
afgetreden Minister van Justitie ingediend, stelde den Hoogen Raad voor als Hof van Appèl in burgerlijke zaken, en stelde niet voor het hooger beroep in strafzaken. Deze beide hoofdpunten (voornamelijk het eerste) leveren de stof op voor de onderwerpelijke brochure. De Minister die de voordragt deed, trad af; welke voordragt door zijnen opvolger zal gedaan worden, is onzeker. Als bestrijding van een aanhangig Ontwerp van Wet, heeft alzoo deze brochure, wel is waar, het belangrijke van het oogenblik niet meer; zij zal echter een blijvend gedenkteeken zijn van den veelomvattenden arbeid daaraan door den begaafden Schrijver besteed, en van den scherpen blik door hem en zijne vrienden, lipman, de lange, molster en s. mulder, op het zoo belangrijke onderwerp geworpen; - eene voorraadschuur van hetgeen kennis en ervaring, voor de beide genoemde vraagstukken, aangeven.
De rijkdom van zaken en de beknoptheid van behandeling maken het, vooral in een Tijdschrift voor een gemengd publiek, moeijelijk, zoo niet ten eenenmale doelloos, het boek, òf zóó te ontleden, dat het niet meer behoeft gelezen te worden, òf daaromtrent in eene polemiek te vervallen, waaruit al ligt een opstel zou geboren worden, grooter in omvang dan het boek zelf. Eene enkele aankondiging, eene beknopte schets zij dus genoeg.
Het eerste Hoofdstuk behandelt het middel van cassatie hier te lande, zuiver historisch, en wijst op het ministeriëel verslag van 13 November 1848, als voor de eerste maal het denkbeeld aangevende om het middel van cassatie in majeure civiele zaken, door appèl bij den Hoogen Raad, te vervangen.
Het tweede Hoofdstuk bevat een beknopt kritisch overzigt van de door den nu afgetreden Minister gedane voorstellen, voor zoo ver die met de afschaffing of besnoeijing van het regtsmiddel van cassatie meer bijzonder in verband staan. Er bestaat geene volstrekte behoefte aan eene zoo gewigtige hervorming; in de gebreken van het bestaande kan, met behoud van het stelsel, voorzien worden; door den aard der voorgestelde hervorming worden niet opgewogen de bedenkelijke gevolgen, daaruit te voorzien.
Het derde Hoofdstuk bevat de gronden voor en tegen de voorgestelde afschaffing van het regtsmiddel van cassatie in majeure burgerlijke zaken. De Schrijver stelt: 1o. de voor-
{==524==} {>>pagina-aanduiding<<}
gestelde afschaffing is ongrondwettig. Nimmer is in de Grondwet iets anders bedoeld of gelezen, dan de regeling van den werkkring van den Hoogen Raad, als Hof van Cassatie. 2o. De voorgestelde afschaffing is niet wenschelijk: a. met het oog op het staatsbelang, omdat de invloed van één eenig, oppermagtig, onafhankelijk ligehaam, de facto et jure regtsprekende over het geheele land, veel te overwegend zou zijn te achten, en niet in verhouding zou staan, in eenen constitutionelen Staat, tot de plaats welke het wetgevend en uitvoerend gezag aldaar moeten innemen. b. Bij eene regtspraak door den Hoogen Raad de facto et jure zou die eenheid en zekerheid in de regtsbedeeling verloren gaan, die alleen eene zuivere en onvermengde beoordeeling van het regtspunt door eene Cour régulatrice, kan schenken. c. Spoed en onkostbaarheid zullen door de afschaffing van het cassatie-stelsel niet worden bereikt; ophooping van zaken, in haren geheelen omvang, in al haren omslag, onafscheidelijk van het regtspreken over feiten, zal het gevolg zijn. d. De ondervinding pleit niet voor de voorgedragen afschaffing van het cassatie-stelsel.
Het vierde Hoofdstuk is voorzeker, vooral met het oog op eene toekomstige voldoening aan den wil der Grondwet in Art. 5 der additionele artikelen, van hoog belang. Het vestigt het oog op de gebreken die thans de regeling en toepassing van het regtsmiddel van cassatie in burgerlijke zaken aankleven, en op de middelen om daarin te voorzien.
I. Wordt gewezen op den bij de tegenwoordige Wetgeving ál te beperkten werkkring van den Hoogen Raad, als Hof van Cassatie. 1o. Wijst de Schrijver op de behoefte aan bepalingen voor burgerlijke zaken, zoo als de Artt. 206 en 211 Wetboek van Strafvordering voor strafzaken bevatten: beraadslaging afzonderlijk over het bewezene of niet bewezene der daadzaken, - over de qualificatie, - over de schuld, - over de toepassing der Wetsbepaling op het zich voordoend geval; - 2o. op de wenschelijkheid om de regterlijke uitspraken te kunnen vernietigen wegens schending der vormen, ook dán wanneer die vormen wel niet op straf van nietigheid zijn voorgeschreven, maar, door hunne schending, aan het regt der verdediging of aan het belang der openbare orde is te kort gedaan; - 3o. op de noodzakelijkheid om ook cassatie toe te laten bij schending, niet alleen van Wets-artikelen, maar ook van

{==525==} {>>pagina-aanduiding<<}
regtsbeginselen; - 4o. op de toepassing, ook bij regtspraak in cassatie, van het beginsel, in Art. 48 Wetboek van Burgerlijke Regtsvordering vervat, dat de regter bij zijne beraadslaging van ambtswege de regtsgronden zal aanvullen, welke niet door partijen mogten zijn aangevoerd.
II. Bestrijdt de Schrijver de schorsende kracht van het middel van cassatie, als werkelijk dit middel tot eene toevlugt tot uitstel van executie, en tot eene derde instantie makende.
III. Als gebreken der tegenwoordige regtspleging in cassatie zijn aangeduid: de boete van cassatie, als niet van dit regtsmiddel terughoudende, en ongelijk werkende; - de memoriën van grieven en antwoord, als geheel onnoodig, tijdroovend en kostbaar.
Na, met een woord gesproken te hebben over de regtspleging in cassatie in geval van verstek, over het incidenteel beroep in cassatie in burgerlijke zaken, over de cassatie van dispositiën op request, gaat de Schrijver over, in het vijfde en laatste Hoofdstuk, tot de behandeling van eenige bijzondere punten, als: 1o. de criminele appèllen; hij acht het, na de afschaffing der regtspleging door gezworenen, eene volstrekte behoefte, en de bezwaren daartegen ingebragt, opgelost door de ondervinding omtrent de correctionele appèllen. 2o. De conclusiën van het Openbaar Ministerie moeten in burgerlijke zaken op den tegenwoordigen voet behouden blijven. De Schrijver beroept zich hier hoofdzakelijk op het gevoelen van den grooten meijer. 3o. Ook in cassatie kan de bijstand van den Procureur niet worden gemist. 4o. Alleen de kosten van den verpligten regtsbijstand tot waarneming der vormen en de instructie der zaak ter rolle - die van den Procureur - moeten komen ten laste der verliezende partij; de kosten van den advocaat, als geheel toe te schrijven aan de verkiezing der wederpartij, blijven ten eigen laste.
Een kort overzigt besluit het geheel. Als Aanhangsel vinden wij overgedrukt het bekende adres van leden der Amsterdamsche Balie, in 1843 aan de Tweede Kamer ingediend, betreffende het tarief der honorariën van de Advocaten; - een stuk, overwaardig om bij deze gelegenheid in herinnering te worden gebragt.
Hebben wij, door deze vlugtige schets, de aandacht op een zoo belangrijk geschrift, over zulk een gewigtig onderwerp,

{==526==} {>>pagina-aanduiding<<}
op nieuw kunnen vestigen of verlevendigen, en het boek van den kundigen Schrijver als van blijvende waarde kunnen aanbevelen, wij zullen de moeite daaraan besteed, rijkelijk beloond achten.





Jan Steen. Étude sur l'Art en Hollande, par T. van Westrheene, W.z. La Haye, chez Martinus Nijhoff. 1856. In roijaal 8vo. VI en 191 bl. Met geëtst portret van Jan Steen. f 3-:

Sedert eenige jaren is men begonnen de geschiedenis der kunst meer oordeelkundig en aesthetisch, d.i.: meer wijsgeerig te behandelen. Men heeft, eindelijk, ingezien, dat zij een belangrijk gedeelte van die der beschaving uitmaakt. Is de letterkunde de uitdrukking van den intellectuëlen toestand der volken, in de verschillende tijdvakken hunner ontwikkeling; de kunst is dat evenzeer. Men is daarom in Duitschland sedert lang gewoon de geschiedenis der onderscheidene kunsten van dit hooge en ruime standpunt te beschouwen, en heeft in Frankrijk dit voorbeeld gevolgd. Bij ons is men nog schaars van de gewone wijze van beschouwing en behandeling der kunstgeschiedenis afgeweken en tot een dieperen en meer omvattenden blik overgegaan. Eene eigenlijke geschiedenis der Nederlandsche kunst bestaat in onze taal niet, want de werken van van eynde en van der willigen, en van immerzeel, ‘Over het Leven der Schilders’, kunnen dat evenmin genoemd worden als die van van mander, houbraken, campo weijerman en van gool. Die werken bevatten meestal niet anders dan, minder of meer uitvoerig, de levens der kunstenaars; en meer onderhoudende anekdoten over hun bijzonder gedrag, dan wel juiste beoordeelingen van hunne kunstverdienste. Zoo leveren zij dan nog slechts bouwstoffen voor eene geschiedenis onzer schilderkunst, die gewenschte vrucht van eene nog onvervulde taak, voor welke, in den vreemde, fiorillo, kugler, rahtgeber en hotho ons voorbeelden gegeven hebben. De ware aesthetische geest schijnt echter eindelijk bij ons te ontwaken, en het is in monographiën over beroemde Nederlandsche schilders dat zij zich vertoont. De Verhandelingen van immerzeel en scheltema over rembrandt waren geene onverdienstelijke eerstelingen in dit vak, en thans ontvangen wij er eene

{==527==} {>>pagina-aanduiding<<}
van den Heer van westrheene over jan steen, die in vele opzigten aan de vereischten der kunstkritiek voldoet. Het is eene belangrijke bijdrage tot de kennis en waardeering van onze beroemde schilderschool in de zeventiende eeuw.
Het zou een hoogst gewigtig onderwerp voor den kritischen Geschiedschrijver der kunst uitmaken, den oorsprong, den geest en de kunstwaarde dier school in dat roemrijk tijdvak aan te wijzen. Wij vinden hier juiste aanduidingen van in het geschrift hetwelk wij nu aankondigen, en dat wij om die reden ook als een welkom verschijnsel in onze literatuur begroeten. Mogt dit ons tot de beoefening van eene studie aansporen, die in een zoo naauw verband met de kunstbeoefening staat. Tot nog toe wordt dat door onze kunstenaars niet genoeg ingezien, en wij raden hen daarom de lezing dezer doorwrochte Verhandeling dringend aan; te meer omdat doorgaans de kunstenaars wel het minst werken lezen die over hun bijzonder kunstvak handelen.
Om tot het ware begrip van het karakter onzer schilderschool te komen, moet men tot het onderscheid tusschen de antieke en moderne kunst opklimmen. Men kan de eerste realistisch, de andere idealistisch noemen. Doch de Grieksche kunst had echter een hoog ideaal bestanddeel, omdat zij den zinnelijken vorm als ware het vergoddelijkte. Daarentegen was de moderne kunst, die men ook de Christelijke noemen kan, meer spirituëel, en legde zich meer op de uitdrukking van gevoel en hartstogt, dan op de schoonheid van den vorm toe; zij beoogde meer de voorstelling van zeker ideaal, dan dat der schoone Natuur. De oude Christelijke kunst nam de reeds verbasterde vormen der antieke kunst over, en werd daarin hoe langer zoo meer conventioneel: deze vormen werden, om zoo te zeggen, in den Byzantijnschen stijl versteend. Die stijl oefende in de eerste Middeleeuwen een overwegenden invloed uit. Het was in Italië, dat cimabue en giotto het eerst het juk er van afwierpen, en naar eene vrijere voorstelling streefden; het Godsdienstig gevoel bewoog zich in natuurlijker vormen bij een fra angelo en perugino, doch de hoofdrigting bleef meer spirituëel, conventioneel en idealisch dan realistisch; dit karakter verkreeg zij meer toen michel angelo en raphaël er de schoone vormen, aan de Natuur en de studie der antieken ontleend, met een zoo schitterend gevolg

{==528==} {>>pagina-aanduiding<<}
mede verbonden. Door hen bereikte de moderne kunst bijna haar toppunt, en toch was zij eenzijdig, omdat zij de andere bestanddeelen daarvan, het natuurlijke en illusie verwekkende, niet genoegzaam ontwikkelde. Zij verwezenlijkten hunne ideën altijd op eene eenigzins conventionele wijs. De andere Europesche natiën, vooral de Noordelijke, zijn in hunne kunstopvatting meer realistisch dan de Italianen geworden; zij hebben meer de Natuur voor hunne vormen te baat genomen, zoo als de Duitsche en Vlaamsche kunstscholen bewijzen. Albert durer, holbein, en vooral rubens en van dijck, zijn daarin veel verder gegaan dan de Venetiaansche school onder titiaan en paul veronese. Maar dit realisme moest zijn hoogsten trap in de Noord-Nederlandsche school bereiken; vooral omdat hier, door de Hervorming, de laatste sporen van het conventionele der Christelijke kunst werden uitgewischt, en de Natuur, in hare hoogste illusie voorgesteld, het hoogste doel der kunst werd geacht. De Nederlandsche kunstenaars waren daardoor geëmancipeerd, en ieder van hen kon zijnen eigen zelfstandigen weg gaan, en daar zij, naar den aard van het volkskarakter, eene idealistische rigting misten, vonden zij het doel hunner kunst in eene eigenaardige getrouwe en geestige opvatting der Natuur die hen omringde, welke zij dan ook met eene bedriegelijkheid van kleur en fijnheid van toets voorstelden, die hun onsterfelijken roem verwierven. Daarin bestaat hunne idealiteit, zonder dat zij met bewustheid er naar streefden, en ligt ook, naar ons gevoelen, het algemeen karakter van de Noord-Nederlandsche school in de zeventiende eeuw. Hoe individuëel, vrij, en van elkander verschillend rembrandt, dou, metzu, mieris, ostade, potter, berghem, van de velde, en vooral jan steen moge geweest zijn, hierin komen zij
allen overeen, dat zij realisten waren, die hetgeen zij in de Natuur aantroffen, op de krachtigste, aangenaamste en geestigste wijze voorstelden.
De Schrijver zet deze eigenschappen van onze oude schilderschool juist en scherpzinnig uiteen, en doet den invloed van het burgerlijke leven, van de zeden en instellingen onzer voorvaderen, op de kunstenaars duidelijk uitkomen. Ieder eenigzins wèlgesteld burger wilde zijne woning met de werken van hun penseel versieren; dit gaf gelegenheid tot het schilderen van portretten, binnenhuizen, landschappen, zeegezigten

{==529==} {>>pagina-aanduiding<<}
en gevechten. Groote historiële compositiën waren om die reden hier zeldzaam; nog zeldzamer kerkelijke tafereelen, die door het Protestantismus niet werden gevraagd.
Na rembrandt is voorzeker jan steen een der origineelste kunstenaars onzer schilderschool van de zeventiende eeuw, en in alle deelen waardig het onderwerp te zijn eener uitvoerige monographie. Dat de Schrijver met hem ingenomen is, verdient hij ten volle door zijne onuitputtelijke geestigheid, zijne vlugge werkzaamheid, zijne humoristische opvatting der toenmalige zeden in sommige standen der maatschappij, zijne soms heldere en delicate penseelsbehandeling en karakteristieke teekening. Maar het kwam ons overdreven voor, hem met raphaël te willen vergelijken, of in de veronderstelling zich te verdiepen, wat van hem geworden zoude zijn, indien hij in Italië geboren ware, en in de school van een michel angelo zich ontwikkeld had. Men vergelijkt geen anakreon of martialis met een homerus of virgilius. Indien onze Nederlandsche humoristische kunstenaar in Italië geboren ware, en onder michel angelo gestudeerd had, zou hij immers een Florentijnsch schilder en geen jan steen geworden zijn.
Vervolgens karakteriseert de Schrijver de schilderwijs van jan steen zeer gelukkig als humoristisch; want zeker was er geen kunstenaar in de zeventiende eeuw, die het volksleven in sommige zijner eigenaardigheden zoo geestig, komisch en satyrisch wist voor te stellen, en aan zijne figuren meer leven en uitdrukking wist te geven. Verder geeft hij zich veel moeite om het bijzondere leven van jan steen in een voordeeliger licht te plaatsen, dan het bij houbraken en campo weijerman voorkomt. Wij zijn met den Heer van westrheene van gevoelen, dat onze kunstenaar, hoezeer tot de vrolijke bent behoorende, geenszins die losbol en drinkebroêr is geweest waarvoor hij in de overlevering doorgaat; en dat vele anekdoten, die men van hem bij de genoemde Schrijvers aantreft, verzonnen, maar om hunne levensberigten belangwekkend en onderhoudend te maken, gretig door hen opgenomen en welligt met eenige bijzonderheden nog versierd zijn. 's Mans menigvuldige kunstvoortbrengselen, waaronder vele die tijd en studie gevorderd hebben, bewijzen dat hij niet zoo veelvuldig zijnen tijd in de kroeg of bij drinkgelagen kan hebben gesleten.

{==530==} {>>pagina-aanduiding<<}

Belangrijk is hetgeen de Schrijver omtrent het technische gedeelte van jan steen's schilderwerken, en zijnen stijl, in verband met dien van zijne tijdgenooten, opmerkt. Sommigen, als ostade en mieris, mogen krachtiger en gloeijender van koloriet; anderen, als metzu en dou, mogen fijnder van toon en uitvoeriger genoemd kunnen worden, niemand overtrof of evenaarde hem in aangenaamheid van kleur, in geestigheid van teekening en penseelsbehandeling, en vooral in de uitdrukking der karakters, gemoedsbewegingen en hartstogten zijner figuren, die bij hem altijd de hoofdzaak blijven; ofschoon hij in zijne meer uitvoerige stukken de accessoires niet veronachtzaamt. Het is echter opmerkelijk dat de schilderijen van jan steen, niettegenstaande hare verdiensten en het aantrekkelijke van de onderwerpen, hem bij zijn leven zoo weinig hebben opgebragt, en nog naderhand, tot in het midden der achttiende eeuw, op zoo lagen prijs gesteld werden. Misschien was het groot aantal zijner stukken hier eene oorzaak van. Sedert is daarin, zoo als bij het werk van andere onzer schilders der zeventiende eeuw, als: hobbema, berghem en wouwerman, dermate verandering gekomen, dat jaarlijks hunne kunstproducten in waarde rijzen, en ook voor de schilderijen van jan steen groote sommen worden besteed.
Eindelijk behandelt de Schrijver de levensbijzonderheden van den schilder, waartoe hij zich veel moeite van nasporing getroost heeft. De oude levensberigten van houbraken en campo weijerman zijn zeer onvolledig en onjuist; zelfs omtrent het geboorte- en sterfjaar van den kunstenaar. Zij zeggen dat hij geboren is in 1636, en gestorven in 1689, maar de Heer van westrheene toont aan dat jan steen, naar den ouderdom van drie-en-vijftig jaren, dien campo weijerman hem laat bereiken, in 1626 moet zijn geboren, en gestorven in 1678.
Wij vinden dus hier de drie volgende onderwerpen vereenigd: beschouwing van de Noord-Nederlandsche kunstschool van de zeventiende eeuw; - de beschouwing van den schilder zelven in zijne waarde als mensch en kunstenaar; en de kritische beschouwing van zijne kunstvoortbrengselen in hunnen geest en technische uitvoering. Als Aanhangsel komen biographische bijzonderheden achteraan, die beter op hare plaats zouden geweest zijn wanneer zij in de laatste twee

{==531==} {>>pagina-aanduiding<<}
gedeelten waren ingevlochten. Daar zouden dan ook sommige herhalingen door zijn vermeden.
Doch wij moeten voornamelijk hulde doen aan de onvermoeide vlijt van den Schrijver, die, terwijl de geschreven oorkonden over jan steen zoo schaarsch en onvolledig zijn, zich vooral ten doel heeft gesteld om van alles wat zijn penseel heeft gewrocht, eene getrouwe en beredeneerde opgave te leveren. Zij bestaat uit eene lijst van 482 schilderijen, behalve nog eenige teekeningen en etsen. Nevens de beschrijving der onderwerpen vindt men hier de prijzen die er voor zijn besteed, en de kabinetten waarin zij zich bevinden. Wij verkrijgen daardoor een overzigt van de buitengewone werkzaamheid van dien meester, en vinden hier iets dat nog niet voor de werken van eenig kunstenaar met die volledigheid geleverd werd.
Jan steen, zoo als wij hem hier uit zijne werken leeren kennen, was een der laatste vertegenwoordigers van de echte Nederlandsche kunstschool. Na hem kwamen er vreemde bestanddeelen in, en werd de invloed van het conventionele van den Franschen stijl der eeuw van lodewijk XIV zigtbaar in de werken van karel de moor, lairesse en van der werf. Weldra, in den aanvang der achttiende eeuw, begon de kunst in Nederland merkbaar achteruit te gaan; verloor zij allengs, even als onze letterkunde in dien tijd, alle oorspronkelijkheid, en kwam, eindelijk, tot een diep verval, waaruit zij zich echter in de negentiende eeuw weder met glans heeft verheven.
De Heer van westrheene schreef zijne Verhandeling in het Fransch, om de verdienste, werkzaamheid en levensbijzonderheden van een der beroemdsten en zoo vaak verkeerd beoordeelden onzer oude kunstenaars meer algemeen bekend te doen worden. Wij kunnen niet te dringend het werk bij alle onze schilders en kunstvoorstanders aanbevelen; de lezing er van zal bij ieder de kritische en historische kennis vermeerderen, die, waartoe zouden wij het ontveinzen, bij velen nog op een zoo lagen trap staat.
Wij zien met verlangen meer zulke degelijke monographiën van den bekwamen Schrijver te gemoet, en moedigen hem aan om zijne krachten aan eene Geschiedenis van de Nederlandsche Schilderkunst te beproeven.
j.a.b.


{==532==} {>>pagina-aanduiding<<}

Nieuw beknopt en volledig Muziekaal Woordenboek, benevens een Overzigt ven de Grondbeginselen der Toonkunst, bewerkt door K.v.M. Te Amsterdam, bij W.H. Kirberger. 1855. In zakformaat. 228 bl. f 2-40; geb. f 2-80.

Dit bij c.a. spin en zoon gedrukt, bij f.a.l. japin gebonden, in alle opzigten fraai en keurig uitgevoerd Muziekaal Woordenboek, onderscheidt zich ook hierdoor, dat de inhoud door zeven der voornaamste Componisten, Muziek-onderwijzers en Dilettanten te Amsterdam, de Heeren j.b. van bree, w. smits, b. koch, j.j. viotta, g.h. broekhuizen, d. koning en j. bastiaans, en ook door den Heer j.h. lubeck, Directeur van de Koninklijke Muziekschool te 's Gravenhage, is onderzocht en goedgekeurd, eer het werk aan 't publiek werd aangeboden. In plaats van eene Voorrede, of Inleiding, vindt men hier van elk hunner eene onderteekende beoordeeling en aanbeveling, die alle verdere beoordeeling en aanprijzing overbodig maakt; zoodat wij onze taak als volbragt kunnen beschouwen, wanneer wij den veelomvattenden inhoud van dit nuttige boek zullen hebben omschreven.
Het Woordenboek bevat, in alphabetische orde, opgaaf en verklaring van alle, zoo wel de verouderde als heden in gebruik zijnde, Grieksche, Latijnsche, Italiaansche, Fransche, Hoogduitsche, Engelsche en Spaansche kunsttermen: benamingen van de toonen; toonschalen; toonsoorten; muziekstukken; tempo's; versierselen; schakeringen; muziek-instrumenten (met omschrijving bij dezen van hunnen oorsprong, aard, karakter, enz.); metrums; voeten van den poëtischen versbouw, en ál wat dies meer zij. Tot eene proeve dier verklaringen laten wij er hier enkele volgen:
Altviool. ned. Viola alta, of di braccio it. Viole, Alto of Quinte fr. Bratsche hgd., eene soort van groote viool of kleine violoncel, reeds ten tijde van karel den Groote bekend; thans onder de strijk-instrumenten de tweede ten opzigte van toonhoogte; hare vier snaren worden gestemd van onderen naar boven: c, g, d, a.
Jambisch (naar het gr. mannelijk beteekenende) noemt men de insnede van eenen volzin, wanneer het einde der melodische phrase met het einde der harmonie gelijktijdig is, en

{==533==} {>>pagina-aanduiding<<}
er niet over heenloopt. Trochaeïsch (vrouwelijk) wanneer dit geschiedt.
‘Mystères fr. geheimen, verborgenheden in de godsdienst, zekere uit de gewijde geschiedenis getrokken gebeurtenissen, welke declamatorisch, dramatisch of pantomimisch, met muziek, op eene soort van tooneel in kloosters en kerken in de middeleeuwen uitgevoerd werden, en aan welke vermoedelijk de opera, het oratorium, enz. den oorsprong, en het treurspel zijne herleving te danken hebben.
Sinfonie en Symphonie fr., hgd. Symphonia gr. (afkomstig van syn en phone gr. vereeniging van toonen) beteekende bij de oude Grieken zamenklank, zamenstemming, consonans der toonen, in de octaven; later, in de middeleeuwen, na de uitvinding der harmonie, ook in de andere intervallen. Vervolgens noemde men symphonies de melodiën en zangen, die door een of meer instrumenten geäccompagneerd werden; daarna de uit zangstukken gearrangeerde instrumentaal-stukken, en ook de ritornels van deze; later uitsluitend de meerstemmige instrumentaal-stukken, die intusschen nog maar voor weinig instrumenten en van een geringen omvang waren. Van het begin der 18de eeuw af namen intusschen het getal der instrumenten en de omvang der symphonie gedurig toe, tot dat zij door joseph haydn (geb. 1732 en overl. 1809) haren tegenwoordigen vorm en karakter verkreeg, en door hem, benevens w.a. mozart (geb. 1756 en overl. 1791), en l. van beethoven (geb. 1770 en overl. 1827) tot hare tegenwoordige hoogte gebragt werd. De sinfonie bestaat, zoo als de klaviersonates en strijk-quartetten, gewoonlijk uit 1. een krachtig, vurig Allegro, soms met eene langzame, plegtige inleiding (Largo). 2. een teeder, liefelijk of weemoedig Adagio. 3. een schertsende Menuetto, en 4. een vrolijk Rondo finale, en is meestal geschreven voor een vol orkest, bestaande uit 1ste viool, 2de viool, altviool, cello en bas, 2 fluiten, 2 oboëen, 2 klarinetten, 2 fagotten, 2 horens, 2 trompetten, 2 pauken, enz. De sinfonie bekleedt onder de instrumentaal-stukken de plaats die het Oratorium onder de zangstukken inneemt, en beiden komen in geest en strekking
overeen. z.O. IX.’.
De verkortingen z. O beteekenen: zie Overzigt; en verwijzen naar de § van dat uitvoerige stuk, achter het Woordenboek, waarin nader over het onderwerp is gehandeld. Aan

{==534==} {>>pagina-aanduiding<<}
het slot van 't Art. Sinfonie schijnt eene verkeerde § te zijn aangewezen. Wij meenen dat het zijn moet VIII.
Dat wèl geschreven Overzigt antwoordt op de vragen: wat is geluid? klank? toon? Hoe worden zij gevormd? Welke zijn de toongevende ligchamen? Wat is toonkleur? - Voorts beschrijft het in eene beknopte geschiedenis van de toonkunst: de eerste beginselen der kunst bij de Egyptenaren, Hebreeuwen, Grieken en Romeinen; het Grieksche toonstelsel en zijne gronden; het stelsel van ambrosius; dat van Paus gregorius I; het Gregoriaansche kerkgezang; het Guidonische stelsel (van guido van arezzo); de uitvinding van het contrapunt, de harmonie, en den gefigureerden stijl; de ontwikkeling der wereldsche muziek uit de geestelijke; het lied; de cantate; het oratorium; de opera; de Italiaansche zangkunst; de uitvinding en volmaking van de muziek en de instrumenten; de virtuositeit; de voornaamste componisten, theoretici, contrapuntisten, zangers, virtuozen, en anderen die de ontwikkeling en den bloei der kunst bevorderd hebben. Aan het slot der geschiedenis vindt men eene beschouwing van den tegenwoordigen toestand der toonkunst, met wenken en raadgevingen aan hare beoefenaren, waaruit wij ons niet weêrhouden kunnen het volgende over te nemen:
‘Naar het schijnt, zijn én de theorie én de practijk uitgeput, en is ons muziekaal stelsel voor geene verbetering, voor geene hoogere volmaking vatbaar; heeft mede de virtuositeit haar toppunt bereikt, en is alleen nog op het veld der compositie veel te ontginnen en aan te kweeken.
De tegenwoordige muziekale wereld bevindt zich op een standpunt, van waar zij een uitgestrekt leerrijk verleden kan overzien, beoordeelen, en zich ten nutte maken; maar doet zij dit?
Gelijk door overdrijving de deugden tot ondeugden overslaan, worden ook de schoonheden in de kunst door eene al te hooge opvoering tot gebreken misvormd. De naïveteit van het volksgezang ontaardt in platheid, de eenvoudigheid in waterigheid, de gratie in koketterie en affectatie, de teederheid der liefde en vriendschap in sentimenteel gezucht, de dramatische uitdrukking van toorn, woede en wanhoop in een uitzinnig geraas, de kracht van het bravourgezang in geschreeuw en woest geweld, de coloratuurzang in halsbrekende koord-
{==535==} {>>pagina-aanduiding<<}
danserij, de losheid en vlugheid in een onbesuisd hollen en jagen; van de fiorituren en agrementen wordt zoo zeer misbruik gemaakt, dat alle melodie verloren gaat; de contrapuntische zamenvlechtingen brengen door de ophooping van stemmen eene volslagen duisternis in de compositie; de instrumentale volheid en kracht wordt tot een oorverdoovend geraas opgevoerd, zoodat de zangers hunne toevlugt tot schreeuwen moeten nemen, en hunne stemmen bederven, en mede de schoone zangkunst verloren gaat; de zucht tot verscheidenheid lost alle verband op, en maakt zelfs de gewigtigste, ernstigste en deftigste kunstgewrochten tot potpourris; de zucht om nieuwe modulatiën en harmoniën te vinden, doet oorverschenrende dissonancen scheppen; de zucht om nieuwe effecten voort te brengen verleidt tot bizarre trekken; en het zoeken naar lokaal-toonen maakt soms den zang barok en het accompagnement belagchelijk. Men vergeet dat de middelweg de beste is, en laat zich door de zucht om nieuw en uitstekend te zijn tot dwalingen en dwaasheden wegslepen. Ziedaar den tegenwoordigen toestand der muziek in Europa! De volkeren zouden de ware schoonheden der toonkunst in derzelver volheid, reinheid en oneindige verscheidenheid kunnen genieten, zoo niet de componisten door overdreven roemzucht, de virtuozen, om door blinkende talenten te schitteren, de bestuurders van openbare en particuliere muziekale instellingen uit bejag naar voordeel, en de
muziek-onderwijzers door dwaze toegevendheid, en eigenwillige onwetendheid verleid, aan den smaak eene verkeerde rigting gaven.’
Op deze allezins belangrijke geschiedenis der toonkunst volgt eene beknopte, duidelijke verklaring van ons tegenwoordige toonstelsel, bevattende: toonhoogte; zamenklank; toonduur; toonsterkte; melodie; harmonie; vorm; stijl; smaak; toonschepping; uitvoering, in eene logische volgorde, zoodat zij gevoegelijk tot leiddraad bij een stelselmatig muziekaal onderwijs kan dienen.
Het werk wordt besloten met vier muziektafelen in steendruk, bevattende 92 fragmenten of voorbeelden, die tot opheldering strekken: a. van het Grieksche toonstelsel (van No. 1 tot 10); b. van het muziekschrift der eerste Christelijke kerkzangen, en de trapsgewijze ontwikkeling er van tot ons tegenwoordig schrift (van No. 11 tot 16); c. van het Guidonische

{==536==} {>>pagina-aanduiding<<}
notenstelsel (van No. 17 tot 28); d. van het notenstelsel tot hetwelk zich van lieverleê het Guidonische ontwikkeld heeft, en zoo als dit thans bestaat; b.v.: de notenbalk; de notensleutels; de diapason; de algeheele toonomvang; de verdeeling in octaven; de verhooging en verlaging der toonen; de toonschalen; de toonsoorten; de intervallen (van No. 29 tot 40); de zamenklank en akkoorden (van No. 41 tot 53); de waarde der noten; de toonduur; de pauzen; de accentuatie, enz. (van No. 54 tot 67); de versierselen en bekortingen (van No. 68 tot 78); het rhythmus; de modulatie; de generale basbecijfering en akkoordenbreking (van No. 79 tot 92).
Zoo goed als ons, naar bekwaamheid en bestek, mogelijk is, hebben wij de grondteekening van den inhoud nageschetst. Hoe gebrekkig de opgave zij, men kan er eenigermate uit zien, welk een rijkdom van wetenschappelijke kennis in dit werk wordt aangeboden. Wij zeggen: werk; want hoewel 't in duodecimo gedrukt, en zoo beknopt is, dat men 't in een vestzak kan steken, bevat het toch niet minder dan twee kapitale deelen in octavo. Op elke bladzijde staan zes-en-vijftig regels collonel; die lettersoort is klein, maar de tot dit werk gebruikte is zoo zuiver en scherp, dat men geene zeer jonge of sterke oogen noodig heeft, om den tekst zelfs bij de lamp met gemak te kunnen lezen. Het boekjen is in alle opzigten fraai, en de inhoud is de zorg aan het uitwendige besteed, overwaardig.
Ten slotte merken wij aan, dat de bekwame bewerker hier en daar zelfs méér geeft dan de titel belooft. Zoo stapt hij, b.v. op bl. 218, sprekende over den muziekalen vorm van het lied, op het gebied over van de theorie der dichtkunst en omschrijft ook de algemeene vereischten van het lied als gedicht. Doch wij eindigen, ónze aanbeveling van het werk voegende bij die van de bekwame mannen die er 't zegel hunner goedkeuring aan hebben vastgehecht. Naar fouten hebben we niet gezocht, en zinstorends is ons niet voorgekomen. Enkele Germanismen slechts vonden we in den bondigen, helderen, dikwijls fraaijen stijl. Daarop alleen wijzen wij den niet genoemden verdienstelijken bewerker, wien wij lof en dank toebrengen voor het bearbeiden en algemeen maken van deze schoone vrucht van rijpe kunstkennis en ingespannen arbeid. Moge zijne voldoening groot zijn, en een ruim debiet de kosten en zorgen van den wèlberaden Uitgever vergoeden!





{==537==} {>>pagina-aanduiding<<}

Dichterlijk Mozaïek, door L. van den Broek. Te Alkmaar, bij H.J. van Vloten. 1856. In post 8vo. VIII en 112 bl. f :-90.

De verzen van dezen Zanger zijn algemeen bekend. Wij hebben uiet noodig over hunne verdienste een oordeel uit te spreken; want het publiek-zelf heeft ze reeds menigwerf beoordeeld, en in ruime mate van zijne goedkeuring doen blijken. De Heer van den broek is, zonder zijn eigen aanleg aan den toon, trant en geest van den grooten meester geheel te onderwerpen, een der beste navolgers van onzen beroemden Volkszanger, zijnen stadgenoot; en dingt, niet zonder kans, naar de kroone van populariteit. Als ook zijne verzen geen goeden aftrek hadden, zou dat niet aan het werk, of aan het publiek, maar aan de Uitgevers liggen. Onder de ruim dertig niet uitvoerige dichtstukken in dezen kleinen bundel, zijn er maar enkelen te hoog voor het volk, tegenover verschillende anderen die geschikt en waardig zijn om door elk in het geheugen te worden opgenomen. Meest alle de stoffen zijn aan Godsdienst, deugd, de Natuur, en het huiselijk leven ontleend, en behooren tot de domeinen van het schoone en gevoelige. Onder de huiselijke stukjes zijn: ‘Grootmoeders- en Grootvaders-Verjaardag’, keurige schilderijtjes, in den naïven trant van den geestigen van zeggelen. Dat hij ook voor een hooger greep en stijl gevoelig is, bewijst de keus zijner vertalingen uit uhland, lenau, geibel, rückert en hebel, en in eene overzetting van ‘De Nachtrid van den Leeuw’, van freiligrath, toont hij dat ook het verschrikkelijk-verhevene hem aantrekt en beweegt. In het lyrische genre onderscheidt zich ‘De Verovering van Jeruzalem, 1099’; eene heroïsche cantate, van welke de Maatschappij van Toonkunst wel kennis mag nemen, indien zij 't niet reeds gedaan heeft. Als Volkszanger gaat van den broek het openbare volksleven en de volksbelangen niet zwijgend voorbij: in ‘Anti-Communisme’ wijst
hij den communist op het nut van de ongelijkheid der standen; in ‘De Duitscher in Amerika’ toont hij den verhuislustige hoe raadzaam 't is om in het vaderland te blijven; in ‘De Boekdrukkunst’ waarschuwt hij tegen 't misbruik der drukpers; in den ‘Haarlemmermeer-Zang’ looft hij den onder-
{==538==} {>>pagina-aanduiding<<}
nemingsgeest. Als wij er nog bijvoegen dat we den geheelen inhoud met even veel genoegen als belangstelling gelezen hebben, dan gelooven wij, is aan den Zanger, en dezen bundel, regt wedervaren, en onze taak volbragt. Wij zullen de titels der twee-en-dertig gedichten niet noemen, wijl 't vergeefsche moeite zou zijn voor de niet-vrienden van poëzij, en overbodige moeite voor de liefhebbers, die zich het bundeltje wel zullen aanschaffen. Indien 't, hier of daar, nog aanbeveling noodig heeft, bevele 't zich-zelven aan, door den ‘Haarlemmermeer-Zang’, dien ieder belanghebbende gaarne zal willen bezitten, en waarvan wij een gedeelte laten volgen:

Hoezee! de zege kroont den strijd; 
De meerwolf is zijn tanden kwijt; 
Wij scheuren, om zijn stout bedrijf, 
Hem nu den ruigen rok van 't lijf, 
En dekken ons met koestrend bont; 
De schatten, die hij eens verslond, 
Geeft hij ons nu met woeker weêr: 
De meerwolf heeft geen tanden meer. 
 
De palingfuiken zijn verbrand, 
De visscher heeft het drijvend want, 
Waarmeê hij op de baarzen joeg, 
Nu ingeruild voor spade en ploeg; 
Waar 't vroeger rijk aan bunnen was, 
Staan schuur en schelf, en barg en tas; 
Het haasjen aast op knol en kool, 
Waar vroeger zich de snoek verschool. 
 
Waar over 't onafzienbaar ruim, 
Door donker nat en sneeuwwit schuim, 
Een kraak, of praam, of sprietschip voer, 
Drijft nu een ijvervolle boer 
Het blinkend kouter door de klont 
Van klei- of veen- of derriegrond, 
En zaait er graan, of zaad, of vlas, 
Of jaagt de rundren in het gras. 
 
Zie gindsche wagens rijk belaân 
Met zware schoven korlig graan; 
Haast hooren wij hier, nacht en dag, 
Het fluiten van den zwengelslag; 

{==539==} {>>pagina-aanduiding<<}

Ligt dat men nog een baksel eet, 
Dat, om zijn deugden, meerkoek heet; 
Zoo erft dan de overfijne bloem 
Van d'ouden meerbaars d'ouden roem. 
 
Haast zal de gulden torenhaan 
Zijn blikken blij in 't ronde slaan, 
En Meerdorp wordt bekend alom 
Als 't nieuwe Lisse of Hillegom; 
Of mooglijk groeit er wel een stad 
Die heel wat bunders grond omvat: 
Haar naam word' dan, uit dankbaarheid, 
Als Willem's stad alom verbreid. 
 
o, Reus! die de ijzren armen rept, 
En heel de Meer hebt leêg geschept, 
Zijt gij nu van deez' arbeid moê? 
Ei wandel naar den Biesbosch toe, 
En jaag daar langs het Bergsche veld 
Den vijand naar de breede Scheld', 
Dan prijken daar, gelijk weleer, 
De tienmaal zeven dorpen weêr. 
 
En zijt gij dan nog niet tevreê, 
Wij hebben nog een Zuiderzee, 
Die menigmaal ons zoet vergalt, 
En daar wat aan te scheppen valt; 
Wij hebben plassen, klein en groot, 
Die schatten bergen in hun schoot; 
Er is geen veenman, die u stuit, 
Hij beugelt er slechts armoê uit. 
 
Zoo wordt, daar gij het kwaad verbant, 
De Waterstaat een Staat van land;... 

Doch wij eindigen; de lezer zie het verdere in den bundel. Hij is opgedragen aan Mr. bogaers, en de aandacht van dien Meesterzanger overwaardig. Alleen de uitvoering is wat zéér eenvoudig; het werk had beter dan menig ander rijkgedost product, een geïllustreerden titel en fraaijen band verdiend. Intusschen ziet het boekjen er toch goed uit, en de druk is uitmuntend.





{==540==} {>>pagina-aanduiding<<}

Elizabeth Edmonds, of de Redding der Iersche Protestanten. Eene Episode uit de regering van Maria Tudor. Door A. Nauta, Schrijver van: ‘Don Juan’, ‘Emilia van Nassau’, ‘De Bloem der Uscochen’, enz. Twee Deelen. Te Amsterdam, bij Allart en van der Made. 1855. In gr. 8vo. II en 510 bl. f 5-:

Dit verhaal plaatst ons terug in de sombere dagen van maria tudor, de waardige gemalin van filips II. Het is eene episode uit het tijdperk der vervolging van de Protestanten, zamengeweven met de lotgevallen van een tweetal regtschapen huisgezinnen. Het historische gedeelte is goed. De redenen die het somber gemoed der Engelsche Vorstin tot vervolging stemden, zijn zoodanig in 't licht geplaatst, dat men evenzeer medelijden voor maria gevoelt, als de uitwerking van haren haat tegen hare Protestantsche onderdanen verfoeit. Zeer getrouw is het gematigd karakter van pole geteekend. Men leert den wreeden bonner en den sluwen peyto verachten. De grootsprekende lafaard, Dr. cole, die in Ierland, toenmaals voor de vervolgden een toevlugtsoord, geloofsregter wordt, is bijkans eene karikatuur. Zijne verschijning voor den Raad op het kasteel te Dublin, is goed beschreven, en wèl uitgevoerd op het titelvignet. Alleen is 't verkeerd, dat de geloofsregter en de Mayor van Chester over eene zaak die stipte geheimhouding eischt, in tegenwoordigheid van het meisje dat hen bedient, blijven spreken; dat hulpmiddel van den S., om haar aan Dr. cole een trek te kunnen doen spelen, is zwak. Als 't echter, dat wij niet denken, historisch ware, dan had de S. wèl gedaan met dat te vermelden.
Het geheel is een beeld van de werking dier Hoogere bescherming en zorg, welke niet zelden grootsche uitkomsten van kleinigheden afhankelijk stelt. Een meisje bedenkt eene list, om tot redding van hare geloofsgenooten tijd te winnen, en ziet, eer de geloofsregter bekomt van den trek, die hem gespeeld is, en hem belagchelijk maakt, en beschaamt, roept de Almagt de verderfengel op ter verantwoording van het door haar vergoten bloed.

{==541==} {>>pagina-aanduiding<<}

De historische voorstelling hangt zamen met de lotgevallen van een paar Protestantsche gezinnen. Men leert hier het leven kennen van Engelsche kustbewoners, die in de visscherij hun bestaan zoeken, en krijgt inzigt in een gedeelte van het Iersche volksleven. Met verbazing lezen wij er, dat Dr. cole in zijn logement in Ierland Champagne drinkt.
De romantische behandeling achten wij veel minder goed geslaagd dan de historische. Soms konden wij ons bezwaarlijk voorstellen dat het werk geheel van ééne pen is. Er zijn gelukkige grepen en boeijende plaatsen in, maar andere gedeelten zijn vreeselijk gerekt en langdradig, tot vervelens toe. Door een derde, zoo niet meer, had de pen gehaald kunnen worden. Intusschen gelooven wij dat het verhaal, in weerwil van dit gebrek, aan gewone romanlezers zal behagen; want de stijl is vrij vloeijend, en houdt hen bezig, zonder dat zij noodig hebben zich in te spannen.




Tweederlei Roeping, of de werkende Liefde in den huiselijken kring. Vrij vertaald uit het Engelsch, door Elizabeth Johanna Hasebroek. Te Amsterdam, bij W.H. Kirberger. 1855. In kl. 8vo. VIII en 242 bl. f 1-90.

Wierd er in dezen roman geen schoons en goeds gevonden, dan zou Mw. hasebroek hem niet vertaald hebben. Ware er echter niet tevens eene orthodoxe mystieke tint over verspreid, dan, vreezen wij, zou zij het evenmin hebben gedaan. Maar wierd de eigenaardige hardheid of flaauwheid dier tint niet door verstands- en gemoedsbeschaving getemperd, dan zou zij die uitheemsche lettervrucht haren landgenooten toch óók niet hebben opgedischt.
Zóó waren onze gedachten, toen wij het boek opnamen: en de inzage heeft ons vooroordeel, als men die gedachten zoo noemen wil, noch beschaamd, noch teleurgesteld. Ofschoon op een vrij wat verschillend Godsdienstig standpunt staande, durven wij ieder wel aanraden dit verhaal te lezen, mits men het doe met een zelfdenkend oordeel des onderscheids, en met de spreuk van paulus voor oogen: Beproeft alle dingen, behoudt het goede. Stoot men zich hier en daar aan een ver-
{==542==} {>>pagina-aanduiding<<}
keerd begrip of ziekelijke overdrijving; menigvuldiger zal men zich verkwikken aan hartelijke en werkdadige vroomheid, waar geen schijn of schaduw van huichelarij op kleeft. Het is eene stille, geleidelijke familiegeschiedenis, in een keurigen en schilderachtigen stijl geschreven, wèl zonder vele de aandacht spannende knoopen of verrassende ontknoopingen, maar evenwel boeijend en onderhoudend in hooge mate.
Dit boekdeel, hoewel op zich-zelven compleet, maakt te gelijk het derde Nommer uit van eene door den Uitgever kirberger ondernomen Bibliotheek voor Dames. Dit geeft ons eene vraag in de pen. Zal in die Bibliotheek de vrijzinnige Godsdienstrigting - hier te lande in den beschaafden stand nog altijd de meest algemeene - in 't vervolg mede worden vertegenwoordigd; of zal deze, gelijk 't wel schijnt, als contrabande uitgesloten blijven? Als dit laatste het geval ware, geven we hier rondborstig onzen wensch te kennen: dat eenig ander Uitgever naast die Bibliotheek eene tweede Bibliotheek oprigte, en daarmede in de behoefte aan lectuur óók van zulke Dames voorzie, die in de Godsdienstige wetenschap eene meer verlichte, en in de praktijk eene minder excentrieke zienswijze volgen.
v.p.




Viertal Verhalen uit het Duitsche Rijnland. Naar het Hoogduitsch van W.A. von Horn. Door J.J.A. Goeverneur. Met 4 platen. Te Sneek, bij van Druten en Bleeker. 1856. In gr. 8vo. 251 bl. f 2-80.

Wie geen vreemdeling is in de novellen-litteratuur, kent ongetwijfeld den Schrijver als een boeijend en behagelijk verteller. Hij weet de aandacht zóó bezig te houden, dat men er schier spijt van heeft, als hij eindigt. De vier verhalen welke de Heer goeverneur van hem vertaald heeft, zijn: de geschiedenis van twee molonaarskinderen; - fragmenten uit het leven van twee arme duivels; - de deserteur, eene dorpsgeschiedenis uit den Hundsrucken; en: uit de smidse, eene Rijnlandsche dorpsgeschiedenis.
De bewerking dezer verhalen is zoo als men die van von horn verwacht. Zóó getrouw schildert hij het Duitsche volks-
{==543==} {>>pagina-aanduiding<<}
leven op het land, dat men soms wanen zou zich daar werkelijk te bevinden. En wat vertelt hij? Dit vrage men niet. Indien wij 't zeiden, zouden wij er toch geen dank mede behalen bij hen die zich het boek aanschaffen, en wie dat niet doen, zouden aan onze gebrekkige mededeeling toch niets hebben. Er zijn vertellingen die niet goed kunnen worden naverteld. Daarom raden wij ieder veel liever aan: lees het zelf. Het werk is ten volle waardig alle leesgezelschappen door te wandelen; daarna zal het den weg van alle vertellingen op papier gaan; maar dit kunnen wij verzekeren, dat niemand de uren van rust die hij aan 't lezen van deze vertellingen besteedt, als verloren zal beschouwen.




Algemeene Geschiedenis voor de Scholen; door J.C. Neuman, Schrijver van het ‘Nieuwe Schoolboek over de Geschiedenis van ons Vaderland’. In Drie Deelen. Tweede Deel. Middeleeuwen. Te 's Gravenhage, bij J.M. van 't Haaff. In gr. 12mo. 250 bl. f 1-10.

In dit tweede Deel worden de Middeleeuwen behandeld. De geschiedenis dier eeuwen is van hoog gewigt, want zij bevat de ontwikkeling der Europesche volken tot de hoogte die zij nu innemen, terwijl zij tevens de kwijning van het Oostersche gedeelte der Romeinsche heerschappij, en de opkomst en bloei van vroeger onbekende Aziatische volkstammen doet kennen. Wij mogten verwachten dat de onderwijzer eene heldere omschrijving van dit tijdperk zou geven, om den leerling duidelijk te maken, waarom 't met dezen naam bestempeld wordt; maar in plaats daarvan leest men op bl. 2: ‘Door de geschiedenis der Middeleeuwen verstaat men dat tiental eeuwen hetwelk gelegen is tusschen het einde der Oude en het begin der Nieuwe Geschiedenis; bevattende alzoo een tijdperk van ruim duizend jaren, 't welk een aanvang neemt met den ondergang van het Romeinsche Rijk in het Westen, en eindigt met de ontdekking der Nieuwe Wereld; van het jaar 476 tot omtrent 1500 na het begin der Christelijke jaartelling.’ Naar ons gevoelen zal de leerling daar niet wijzen uit worden.

{==544==} {>>pagina-aanduiding<<}

De hoofdgebeurtenissen volgende, verdeelt de Schrijver deze geschiedenis in drie tijdvakken:
‘1o. Van den ondergang van het Romeinsche Rijk in het Westen tot karel den Groote. 476-800 na chr.
2o. Van karel den Groote tot aan het begin der kruistogten. 800-1100.
3o. Van het begin der kruistogten tot aan de ontdekking van Amerika. 1100-1500.’
Hij heeft den ethnographischen vorm gekozen, maar dit heeft hem verleid tot eene menigte herhalingen, die alles behalve aangenaam zijn, en ook geen zeer gunstige getuigenis geven van zijn oordeel en goeden smaak.
Het innerlijk volksleven heeft neuman niet aangeroerd, en wij konden onze oogen niet gelooven, toen wij de paragraaf over de kunsten en wetenschappen ten einde waren. Zij wordt in ruim zes bladzijden afgehandeld. De Schrijver is meestal de Algemeene Wereldgeschiedenis van becker gevolgd. Soms merkten wij zelfs op, dat hij die bijkans woordelijk teruggeeft; doch hij heeft zijne bron nergens genoemd; misschien hield hij zich overtuigd, dat ieder haar van zelf wel zoude herkennen.
Achter elke reeks van Afdeelingen vindt men eene verzameling van losse vragen, waarop het antwoord uit het voorgaande moet gezocht worden. Nuttig achten wij 't dat achter elk gedeelte een chronologisch overzigt wordt geplaatst, alleen van de gebeurtenissen. Dit geeft den leerling aanleiding om de jaartallen waarin ze zijn voorgevallen, te zoeken en in te vullen.
Vraagt men ons: of dit Leerboek eene aanwinst is voor het onderwijs? Wij gelooven het niet; maar de leerling zal er ook niet door bedorven worden: daartoe heeft de Schrijver, zij 't ook minder oordeelkundig dan men van hem eischen mogt, eene te goede bron gebruikt.


{==545==} {>>pagina-aanduiding<<}

Boekbeschouwing.




Geloof en Leven des Christens, eenvoudige en duidelijke voorstelling van de hoofdwaarheden der Christelijke Godsdienst, door S. Hoekstra, B.Z., Predikant te Rotterdam. Tweede, geheel op nieuw bewerkte uitgave. Te Sneek, bij van Druten en Bleeker. 1855. In kl. 8vo. XXIV en 320 bl. f 2-25.

In hoekstra's Geloof en Leven des Christens, dat wij thans aankondigen, ontmoeten wij een ouden bekende, die vóór vier jaren tot ons kwam en toen hartelijk welkom was. De gunstige beoordeelingen die toen het werk van den Akkrumschen Leeraar ten deel vielen, zullen voorzeker dat van den Rotterdamschen niet worden onthouden. De Eerw. hoekstra toch heeft voorwaar in dien tijd ook niet stil gezeten: getuigen daarvan de vele kleinere en grootere stukken die sedert van hem het licht zagen; getuige daarvan ook het voor ons liggende werk. Geheel omgewerkt verschijnt het, met vele en duidelijke blijken, dat de Schrijver tijd noch moeite aan de nieuwe uitgave gespaard heeft. Het is daarom dat wij gaarne de aandacht der Christenen, die willen weten wat zij gelooven, en waar om zij gelooven moeten, opzettelijk op dit reeds bekende werk vestigen. Immers het voorziet in eene wezenlijke behoefte: aan die van eene populaire Bijbelsche dogmatiek. Het omvat de dogmatiek geheel. Een rijkdom van zaken heeft de geleerde Prediker er in neêrgelegd, op eene even duidelijke als beknopte wijze. Men ziet in elke Afdeeling dat men het werk van een degelijken Godgeleerde in handen heeft, die de resultaten van naauwkeurig en langdurig onderzoek gemakkelijk mededeelt, omdat hem-zelven alles helder is en de zaken regt ter harte gaan. - Sommigen hebben bij de eerste uitgave gezegd dat het meer een studie- dan wel een stichtelijk boek was. Die toen niet ongegronde aanmerking heeft bij de tweede uitgave veel van hare kracht verloren; vooral door zeer gepaste aanhaling van coupletten uit Godsdienstige Gezangen. Door zoodanig werk moeten de jonge lezers niet al-
{==546==} {>>pagina-aanduiding<<}
leen door hun verstand, maar ook door hun hart, ook door hun Godsdienstig gevoel tot christus getrokken worden. - Vraagt men ons: of wij niets dan lof hebben? wij antwoorden gaarne:
ubi plura nitent paucis vitiis non offendimur. Daarenboven, het werk heeft reeds algemeene bekendheid verkregen, terwijl de aanmerkingen die wij zouden maken, grootendeels zouden voortkomen uit het verschillend standpunt waarop hoekstra als Doopsgezinde en Referent als Hervormde staan.
Wij bevelen deze nieuwe uitgave met den meesten aandrang allen denkenden Christenen aan, om er wijs uit te worden tot zaligheid; inzonderheid beschaafde en ontwikkelde jongelieden die zich voorbereiden tot het doen van belijdenis. Tot vermeerdering van Christelijke kennis en opbouwing in Christelijk leven is dit voortreffelijke en goedkoope boek bij uitnemendheid geschikt.
†‒.




De Mensch gaat heen, waar hij eeuwig blijft. Leerrede over Prediker XII vs. 5b, gehouden op den laatsten avond des jaars 1855 in de Evang. Luth. Gemeente te Breda. Door F.C. Bührmann, Predikant bij bovengenoemde Gemeente. Te Amsterdam, bij F.C. Bührmann. 1856. In gr. 8vo. f :-25.

De woorden des Predikers, die in onze Staten-overzetting en ook door van der palm vertaald zijn: de mensch gaat naar zijn eeuwig huis, worden door luther overgezet: de mensch gaat heen waar hij eeuwig blijft. Die woorden werden door den Lutherschen Predikant bührmann tot grondslag gelegd van zijne oudejaarsavond-rede. Deze rede moge weinig aanspraak op vernuft, bloemrijkheid en schitterenden stijl maken, zij heeft toch het karakteristieke van eene goede leerrede. Immers op eene eenvoudige wijze en in Evangelischen zin wordt ontwikkeld: hoe de regte beschouwing van het leven, als eene reize naar de eeuwigheid, moet stemmen tot dankbaarheid voor de ondervonden liefderijke zorg en zegeningen van God; hoe zij moed en gelatenheid schenkt onder de moeijelijkheden en bezwaren des levens; hoe zij vertroost bij verliezen, en opwekt om den korten levenstijd nuttig te besteden. Wij twijfelen er niet aan of het hartelijke Evangelische woord van dien gemoe-
{==547==} {>>pagina-aanduiding<<}
delijken Leeraar zal niet zonder indruk en zegen zijn aangehoord; ook de aandachtige lezer zal er nut en stichting van hebben. Moge dáárom onze aanbeveling tot verspreiding dezer leerrede bevorderlijk zijn.
†‒.




Zedekunde, door Dr. F.J. Domela Nieuwenhuis, Hoogleeraar te Amsterdam. (Volksbibliotheek, No. 48.) Te Amsterdam, bij Weytingh en van der Haart. 1855. In kl. 8vo. 32 bl., bij inteek. f :-22½, buiten inteek. f :-25.

Het verdient goedkeuring en lof, dat de Redactie der Volksbibliotheek, die sedert eenige jaren bij weytingh en van der haart in het licht verschijnt, en eerst in ruim honderd Nommers compleet zal zijn, Godsdienst en Zedekunde mede heeft opgenomen onder de onderwerpen die behandeld moeten worden voor het volk. Reeds hebben wij, betrekkelijk deze rubriek, de Geschiedenis van den Bijbel ontvangen van de hand van Dr. j.j. prins, en thans schenkt Prof. nieuwenhuis ons het opstel over de Zedekunde, dat wij geroepen zijn aan te kondigen. Wij hebben het met belangstelling gelezen, en meenen dat het uitnemend aan zijn oogmerk beantwoordt, en in een kort overzigt alles bevat wat hier vermeld moest worden. Daarbij komt, dat het in eene goede orde, wèl zamenhangend, geschreven is, en, zonder oppervlakkig te zijn, de bevatting van den gewonen lezer niet te boven gaat. Na eene Inleiding, die o.a. den oorsprong der zedekunde vrij uitvoerig opgeeft volgens de geschiedenis, wordt eerst de vraag beantwoord: wat is zedelijk en zedelijkheid? en daarna: waardoor wordt men zedelijk? terwijl verder het zedelijk leven op zich-zelf, in het huisgezin, in den Staat en in de Kerk beschreven wordt. Het geheel is zoodanig, als men van een Hoogleeraar verwachten mogt, die gewoon is het vak der zedekunde met zijne studenten te behandelen. Hier en daar echter zouden wij nog wel eenige meerdere helderheid en juistheid van uitdrukking hebben gewenscht. En jammer is het, dat er nog al eenige drukfouten zijn ingeslopen, gelijk reeds bl. 1, reg. 3: ‘veranderde’, voor: verouderde.
Wij wachten nu nog de Bijbelsche en de Kerkgeschiedenis,

{==548==} {>>pagina-aanduiding<<}
en voorts, volgens de inhoudsopgave, Zedekundige gedachten en grondregels, Volksvooroordeelen, en de Keuze van een beroep, en zullen ons verblijden, wanneer deze stukken, in overeenstemming met de reeds verschenene, bevorderlijk mogen zijn aan de verlichting en Godsdienstige beschaving des volks.





De Diakonie en de Armenwet. Open Brief aan Jhr. Mr. J. de Witte van Citters, door J.P. Heije. Te Amsterdam, bij P.N. van Kampen. 1856. In gr. 8vo. IV en 95 bl. f :-30.

Onlangs werd in dit Tijdschrift (bl. 264 en volgg.) - ofschoon niet door ons - eene vroegere brochure van Dr. heije (Levensvraag voor oogenblik en toekomst) beoordeeld, waarin de bekwame Schrijver, als Lid van den Amsterdamschen Gemeenteraad, het bekende besluit van dezen, om voor de geneeskundige verzorging der kerkelijk bedeelden eenige retributie van de Kerkgenootschappen te vorderen, ijverig verdedigt. Dat geschrift werd met warmte bestreden door een van de Hervormde Predikanten der hoofdstad, Dr. g.a. van limburg brouwer; en tegen diens Opmerkingen wordt nu hier weder door heije dupliek ingelegd.
Wij scharen ons aan zijne zijde, wanneer hij de stelling: Kerkelijke armenzorg regel, burgerlijke armenzorg uitzondering als grondbeginsel en bedoeling der Staats-armenwet aanneemt. Wel beweert v.l.b. dáártegen: ‘De Staat heeft de armenzorg slechts aan de Kerk overgelaten, en overlaten is geen bevelen’. Maar een eigenlijk bevel liet zich hier ook onmogelijk geven; want, behalve andere bezwaren, gold het hier in nadruk: ultra posse nemo obligatur. Zóó ver echter dat posse reikte, toonde de Staat wel degelijk op de uitsluitende zorg der Kerk te rekenen; en voorwaar, dat men aldus op hare liefde en wijsheid bouwde, was haar tot eere: dat men aldus ten langen leste hare zelfstandigheid erkende, was haar tot baat.
Van waar dan nu nog botsingen tusschen Staat en Kerk? Het schijnbaar raadsel wordt volkomen opgelost door Mr. j. heemskerk, a.z., aangehaald bij Dr. heije (bl. 68): ‘Uit de wrijving en wrevel, die de natuurlijke vruchten waren van het restitutiestelsel der Wet van 1818, en van den strijd over

{==549==} {>>pagina-aanduiding<<}
onderworpenheid of onafhankelijkheid der Diakoniën gestreden, - - is een zeker mistrouwen en antagonisme tegen het burgerlijk bestuur blijven hangen en zweven in de consistoriekamers, dat er nog niet zoo spoedig zal zijn uitgebluscht. De volkomen overwinning, bij de Wetgeving van 1854 behaald, heeft bij de vele Kerkelijke besturen een meer levendig gevoel van hunne regten, dan van hunne pligten overgelaten.’ - En, in waarheid, de Diakoniën hebben in der tijd van den kant der burgerlijke besturen genoeg verdrietelijks ondervonden, dan dat men 't haar al te euvel duiden zou, zoo zij voor 's hands nog den verderzienden laocoön nazeggen: Timeo Danaos et dona ferentes. Was het van den Amsterdamschen Raad met rijpen rade gehandeld - ook heemskerk erkende: ‘het oogenblik is niet gunstig’ - dat men eene Wet, die eerst ten vorigen jare was ingevoerd, en die den buitendien reeds zwaren last der Diakoniën zoo aanzienlijk ging vermeerderen, onmiddellijk op de geneeskundige hulp toepaste, waarvoor juist door een Ministeriëel woord exceptie in den mond was gegeven? 't Is waar, er werd nu slechts de ‘zeer kleine tegemoetkoming’ van 20 cents voor iederen verpleegdag van de Kerkgenootschappen verlangd; maar had - dit eens ingewilligd zijnde - een nieuw raadsbesluit niet de volle onkosten van 80 cents daags kunnen vorderen? Welk terrein van weigering ware er dàn in reserve gebleven? En geeft niet heije zelf (bl. 39 en volgg.) aan v.l.b. toe, dat er buitendien nog ‘veel’ zal moeten wegvallen van het vroeger kosteloos door de burgerlijke Gemeente aan Kerkelijke Armen verleende?
Zou hierdoor intusschen de bewering van v.l.b.: dat de Kerk uit een geldelijk oogpunt niet bij magte is de algemeene armverzorging op zich te nemen, nog meer schijns erlangen, heije is op middelen bedacht om hierin te voorzien. Vooreerst, eene veranderde Organisatie der Armenzorg, overeenkomstig hare nieuwelings gevonden wetenschap en Wetten...Maar als wij daaronder de ‘ijzeren Wet’ van Mr. j.t. buys: ‘de stand van de bedeelden zij de ellendigste stand in de maatschappij’, door heije beaamd zien, dan is zulk eene overharde wijsheid onmogelijk overeen te brengen met den barmhartigheidsgeest des Christendoms, en ze is onuitvoerlijk daarbij, wijl de Natuur - die, gelijk de Heer, bij 't zien eens

{==550==} {>>pagina-aanduiding<<}
ongelukkigen met innerlijke ontferming bewogen wordt - steeds boven de leer zal gaan. Ten tweede, subsidie...Maar - om nu te zwijgen van de openbaarmaking, waarin wij thans met heije zoo veel bezwaar niet meer zien, of van 't nadeel voor 't kerkelijk leven, door hem-zelven aangevoerd - hij erkent dat de Staat alsdan welligt de Kerk zou nopen tot de aanneming dier straks genoemde wetenschap en Wetten, welke zij als Christelijke Kerk niet aannemen mag. Dus ten derde, zoo geene subsidie, dan verandering der reglementen ter inkrimping van den kring der liefdadigheid, ten einde de tot geven onwillige lidmaten te beschamen...Maar, indien h. er (bl. 28 en volgg.) hardheid in vindt om aan hen die verzuimd hebben lidmaten te worden - geen gering verzuim, waarlijk! - de bedeeling te ontzeggen, 't zou onregt zijn om eenig onbesproken en wezenlijk hulpbehoevend lidmaat van zijn billijk deel aan de liefdegaven der Gemeente te versteken, en hem aan den karigen bijstand van den Staat over te laten - bij wijze van proefneming, en ter vasthouding eener theorie!
Toch zijn wij 't met h. in den grond ééns, dat de geheele Armverzorging op de Kerk kan en moet worden overgebragt. Maar dat is niet op eenmaal, dat is slechts van lieverlede mogelijk. De Kerk heeft tijd noodig, om hare lidmaten aan het, zij 't dan ook in schijn, méér geven te gewennen. In geen geval mag zij, die, tegenover de Wet des Ouden Verbonds, op vrije liefde gebouwd is, ooit of immer hare leden tot geven willen dwingen, of elke harer weldaden met den passer der Wet afmeten. Daarom behoort de Staat - dankbaar voor 't geen de Kerk in eene zóó onafzienbare en onwaardeerbare taak, als de armenzorg is, reeds gedaan heeft - en nog verder doen wil - niet als met de deur in 't huis te vallen, en alles in ééns van zich af en op haar te werpen, maar veeleer geduld te nemen en te gemoet te komen en in te schikken zoo veel hij immer kan. De mildste toepassing der Wet van 1854 is, voorloopig althans, hare beste. Vooral zoeke men aan de Kerk geene raadgevingen op te dringen, die soms al zeer weinig vertrouwdheid met den geest van het gros harer lidmaten verraden; gelijk, wanneer h. het door v.l.b. hypothetisch geopperde, maar teruggenomen denkbeeld, ‘dat de eene Gemeente de andere zou kunnen helpen’,

{==551==} {>>pagina-aanduiding<<}
voor zeer praktisch verklaart, en dus niet beseft dat daarmede de groote drijfveer, die, met name op de dorpen, de meerderheid tot geven dringt - de zelfaanschouwde nood van bekende armen - onbedacht zou worden verlamd.
Voor 't overige, men kan van Dr. heije verschillen, men kan tegen zijn gevoelen opkomen, zonder daarom, zelfs in de verte, te willen deel nemen aan de ‘miskenning’, waarover hij aan 't slot dezer brochure klaagt. Wij zijn er van overtuigd, dat hij ‘zijn leven onvermoeid besteedt aan het voorstaan van Waarheid, Regt en Deugd; aan het wekken tot Volksveredeling; aan het bevorderen van Volksheil en Volkswelvaart’: ruimschoots zijn de proeven voorhanden, dat hij ‘het beste in alle opzigten wil, en, zoo veel dat een Mensch gegeven is, het goede doet’. Ook deze brief, al konden wij er niet overal mede instemmen, bevat zoo vele behartigenswaardige wenken omtrent het armwezen, vreemde en eigene, dat niemand de aankoop berouwen zal. Ten bewijze willen wij hier nog een plaatsje gunnen aan de woorden van den Heer buys, waarin wij, die sedert lang in de Landverhuizing het éénige afdoende en tevens humane middel tot stuiting van het Pauperisme zagen, ons denkbeeld zóó krachtig bevestigd vonden, dat wij den lust niet kunnen weêrstaan, om ze ook door dit Tijdschrift onder ieders aandacht te brengen: ‘Waarlijk ik blijf verre beneden de werkelijkheid, wanneer ik beweer, dat het kleine Nederland tien millioen van zijne jaarlijksche inkomsten afzondert tot leniging van de armoede...en tot hare voortplanting, helaas! - - - Zou het onmogelijk zijn eens eenige jaren een twintigste deel van die tien millioen af te zonderen tot een fonds ter bevordering van de landverhuizing, - niet onder de bedeelden, want deze zijn meestal tot werken reeds geheel ongeschikt’ [zijn zij dat overal? en dan ook hunne kinderen?], - ‘maar ook onder diegenen, die op het punt zijn van mede bedolven te worden in dien afgrond, uit welken geen herrijzen
bijna mogelijk is? Zie, de Nederlander is bij uitnemendheid een wereldburger: de ligging van zijn grond, het hoofdbedrijf dat daarop wordt uitgeoefend, brengen zulks mede; nergens is de Nederlandsche vlag geheel vreemdeling, en onder critieke omstandigheden in vorige dagen is meermalen het denkbeeld opgerezen van eene landverhuizing in massa. Zullen wij de beginselen van vrijen handel eindelijk ook eens op het artikel arbeid toepassen?’
v.p.





{==552==} {>>pagina-aanduiding<<}

Geschiedenis der Roomsche Kerk. Naar het Engelsch van Dr. John Dowling, door D. Budding. Derde en laatste Deel, 1e en 2e Aflevering. Te Dordrecht, bij H.R. van Elk. 1855, 1856. In roijaal 8vo., met platen; per Aflevering, bij inteek., f :-65.

Wie de leer der Roomsche Kerk grondig wil kennen, moet ze uit de door haar als echt erkende bronnen opsporen. In haar midden zijn er opgestaan die meer met het Evangelie overeenkomende, aan die der Protestanten gelijkvormige, leerstellingen hebben voorgedragen. Maar men zou zich vergissen, indien men uit de veranderde gevoelens van sommigen harer leden het besluit trok, dat ook die Kerk van gevoelen veranderd is. Het zijn niet meer dan de meeningen van bijzondere personen, voor welke zich de Kerk in geenen deele aansprakelijk stelt. Andere Roomschgezinde Schrijvers hebben, met oogmerk om de Protestanten te lokken, aan de leer hunner Kerk eene betere kleur gegeven, waarvan de vermaarde bossuet ten voorbeelde verstrekt. Doch de geloofsbelijdenis en leerstellingen der Roomsche Kerk zijn vervat in de regels en besluiten der algemeene Conciliën. Het laatst gehoudene, welks bepalingen tot op den huidigen dag geldend gezag hebben, was dat van Trente, op aandrang van Keizer karel V door den Paus in 1545 bijeengeroepen, en, na tweemalen afgebroken te zijn, in 1563 ten einde gebragt; maar met een anderen uitslag dan de Christenheid gehoopt had. Geene maatregelen werden genomen tot heeling der ontstane scheuring, geene pogingen aangewend tot herstel van den gestoorden vrede der Kerk. Daarentegen werd door het plegtig bekrachtigen van de voor de Protestanten meest aanstootelijke leerstellingen, als die omtrent de opperhoofdigheid en onfeilbaarheid van den Paus, de waardij der Overlevering, het gezag der Vulgata, het belemmeren der Bijbellezing, de verdienstelijkheid der goede werken, de leer der Sacramenten, de Transsubstantiatie, de Mis, het Vagevuur, de Aflaten, de voorspraak der Heiligen, en de vereering hunner overblijfsels, en van de beelden - met verwerping van het gevoelen van die leden der vergadering, welke omtrent het gezag der H. Schrift als kenbron des geloofs, en omtrent het leerstuk van de
regt-
{==553==} {>>pagina-aanduiding<<}
vaardiging door het geloof, beter dachten, en er op aandrongen, dat aan de leeken de kelk bij het Avondmaal, en aan de Priesters het huwelijk toegestaan wierd; - door gehoor te weigeren aan de billijke verlangens der tot het Concilie afgevaardigde Protestantsche Godgeleerden, en door het uitspreken van het anathema over alle ketters - de bestaande klove nog wijder gemaakt. - Van den anderen kant heeft het Concilie, door het omschrijven en bepalen van hetgeen als leer der Roomsche Kerk moet beschouwd worden, aan die Kerk meer eenheid en vastheid bijgezet, en door de afschaffing van sommige misbruiken, en het voorschrijven van regelen van bestuur en tucht, eenig nut gedaan.
Dowling spreekt alleen van de te Trente in 25 zittingen bepaalde leerstellingen, en wijst telkens hare strijdigheid aan met de uitspraken van jezus en Zijne Apostelen. Hij heeft zich daarbij bediend, behalve van de bekende ‘Kerkvergadering van Trente’ van sarpi en pallavicini, van het uit de oorspronkelijke bronnen geputte werk van cramp; terwijl de Vertaler bovendien gebruik gemaakt heeft van de te Antwerpen in 1565 uitgegeven ‘Ordonnanciën en Decreten van den heyligen Conciliën-Generaal gehouden tot Trenten’. Door de mededeeling van de belangrijkste Kanons is de lezer in de gelegenheid gesteld zelf te oordeelen.
Hinderlijk is in deze beide Afleveringen het herhaalde voorkomen van den vierden voor den eersten naamval; eenige malen troffen wij ook ‘zelf’, voor: zelve aan. - ‘Nicex’ (bl. 7), voor: Nicea, en ‘lainer’ (bl. 76), voor: lainez, den beruchten Generaal der Jezuïten, zullen drukfouten zijn.




Algemeene Scheikunde, door J. Girardin; voor Nederland bewerkt door F.H. van Moorsel, Assistent aan het Scheikundig Laboratorium te Amsterdam. Te Amsterdam, bij Weytingh en van der Haart. 1854. In kl. 8vo. 86 bl. f :-75.

In deze weinige bladzijden heeft de bewerker getracht de scheikunde in eenige hoofdtrekken te schetsen, en op die wijze den lezer met de strekking dezer wetenschap bekend te maken. De taak die hij op zich nam, was niet gemakkelijk, want volgens het doel waarmede dit boekje geschreven

{==554==} {>>pagina-aanduiding<<}
is, moest het gedeeltelijk de resultaten eener wetenschap bevatten, wier omvang in de laatste dertig jaren zoo zeer is toegenomen, dat zij slechts door weinige scheikundigen in haar geheel beoefend kan worden. Wij behoeven het naauwelijks te zeggen, dat dit boekjen eenige voorname daadzaken bevat, die tot het gebied der scheikunde behooren; zonder aanspraak te kunnen maken op hare wetenschappelijke behandeling. En toch heeft de Schrijver, naar ons gevoelen, zijn arbeid goed volbragt; want het moest, eenvoudig geschreven, slechts die zaken bevatten, welke voor ieder toegankelijk kunnen zijn. Elke bladzijde levert het bewijs, dat het boekje met naauwgezetheid bewerkt, en de scheikunde werkelijk in enkele hoofdtrekken met kennis van zaken teruggegeven is. In 't kort wenschen wij het te doorloopen, om den lezer te doen zien dat de keuze der onderwerpen in alle opzigten geschikt is om hem zoo wel met de scheikunde, als met de toepassingen die men van haar gemaakt heeft, eenigzins vertrouwd te maken.
De bewerker vangt aan met den lezer de phases te leeren kennen, die de scheikunde moest ondergaan, vóór zij eene wetenschap werd. Geene wetenschap bijkans die meer tegenstand ondervonden heeft dan de scheikunde. Met talrijke bezwaren had zij te kampen, eer zij op den weg der ervaring trad, en zich, in plaats van in bespiegelingen, in daadzaken ontwikkelde. Boyle was de eerste die aan de alchemistische rigting eene geheel andere wending gaf, en door proefnemingen de alchemie tot eene wetenschap trachtte te verheffen. Doch het gelukte eerst aan lavoisier, om deze empirische rigting ingang te doen vinden, en met hem opent zich een nieuw tijdvak in de scheikunde, waarin ook wij nog leven. Daarna gaat de bewerker over tot de grondbeginselen der scheikunde. Leert de ondervinding ons dat elk ligchaam voor verdeeling vatbaar is; de Natuur- en Scheikundigen nemen op wetenschappelijke gronden aan: dat ‘boven zekeren graad, de stof ondeelbaar is’. ‘Volgens hem zijn de ligchamen cene zamenvoeging of ophooping van Molekulen of Atomen’; terwijl de som dezer laatsten de massa der eersten uitmaakt. De atomen bevinden zich in de verschillende ligchamen op eenen ongelijken afstand van elkander; van daar ook, dat zij zich onder drieërlei vorm aan ons voordoen: als vast ligchaam, als vloeistof, en als gas. Men geeft den naam van moleculaire

{==555==} {>>pagina-aanduiding<<}
aantrekkingskracht of cohesie aan de kracht die de (gelijksoortige) atomen onderling vereenigd houdt. ‘De cohesie’ - zegt hij op bl. 4 - ‘is dus eigenlijk de kracht die de molekulen der stof vereenigt, en die kracht is altijd evenredig aan de benoodigde kracht om haar te scheiden. Hare werking kan door geene werktuigelijke middelen vernietigd worden.’ De cohesie kan echter bij het ééne ligchaam wel moeijelijker dan bij het andere, doch bij allen door werktuigelijke middelen worden verbroken. Het breken van een stuk ijzer, b.v., is niet anders dan het vernietigen der cohesie op die plaats waar het ijzer breekt. Welligt heeft de bewerker willen zeggen: dat een ligchaam door geene werkuigelijke kracht in zijne atomen gescheiden kan worden. Wijders laat hij daarop volgen: ‘De mate der cohesie in de vaste ligchamen is zeer verschillend, hunne hard- en weekheid, elasticiteit, enz. zijn daarvan afhankelijk. In de vaste ligchamen is die cohesie groot, in de vloeistoffen zeer gering, in de gassen is zij niet aanwezig.’ ‘De oorzaak, die in de verschillende ligchamen de cohesie tegenwerkt, is de warmte. De toestand der ligchamen hangt af van den altijddurenden strijd, tusschen de cohesie, die de moleculen tracht te vereenigen, en de warmte die hen van elkander tracht te verwijderen. Als de warmte de overhand heeft, dan zijn de ligchamen gasvormig; zij zijn vast in het tegenovergestelde geval, en vloeibaar wanneer de beide krachten in evenwigt zijn.’
Alle ligchamen die in de Natuur voorkomen, zijn enkelvoudig of zamengesteld; de eersten worden grondstoffen genoemd, en zijn thans 61 in getal; dat der zamengestelde, daarentegen, schijnt ons toe oneindig te zijn. Door analyse zijn wij in staat de zamengestelde ligchamen tot de hen zamenstellende terug te brengen; door synthese, daarentegen, de grondstoffen onderling tot zamengestelde ligchamen te doen vereenigen. Daarna maakt de bewerker den lezer bekend met hetgeen men te verstaan heeft onder eene scheikundige verbinding en verwantschap. Hij leert het verschil kennen van de cohesie die tusschen gelijksoortige deeltjes plaats grijpt, en de verwantschap die ongelijksoortige deeltjes onderling vereenigt. Vervolgens geeft hij een oppervlakkig inzigt in de scheikundige nomenclatuur, die door guyton morveau aangevangen, door hem, in gemeenschap met lavoisier, verder ontwikkeld is.

{==556==} {>>pagina-aanduiding<<}
De basis waarop hunne nomenclatuur is gegrondvest, wordt ook thans nog gevolgd, al is zij dan ook later ‘in belangrijke punten gewijzigd’.
Na dit algemeen overzigt van het theoretisch gedeelte der scheikunde en hare nomenclatuur, vangt de bewerker aan met de behandeling der dampkringslucht. Het zou overbodig zijn, om zelfs in korte trekken den inhoud hiervan terug te geven; wat wij mededeelden strekt slechts om den lezer eenigzins met het boekjen in kennis te brengen. Genoeg zij het wanneer wij de verzekering geven, dat de lucht, zoo wel als het volgende onderwerp, het water, in alle opzigten goed bewerkt is. Met de lucht en het water zijn tevens de zuur-, water- en stikstof behandeld; daarna de andere niet-metalen. Kleine onnaauwkeurigheden daargelaten, geldt ons gezegde ook ten aanzien van dit gedeelte. Wij lezen, b.v. op bl. 45: ‘Men moet de isomere ligchamen niet met de polymorphe, of de isomerie met het polymorphismus verwarren. Bij de eersten verschilt alles, physische en chemische eigenschappen; bij de laatsten is de uiterlijke vorm alleen gewijzigd.’ - Ook de polymorphe ligchamen verschillen niet alleen in uiterlijken vorm, maar ook in scheikundige eigenschappen van elkander. Zoo verbrandt de roode phosphorus bij eene andere temperatuur, dan onze gewone phosphorus. Er had moeten staan: Polymorphismus (in den zin van allotropie) is alleen tusschen enkelvoudige; isomerie tusschen zamengestelde ligchamen bestaanbaar: bij beide heeft er zoo wel verschil in physische als scheikundige eigenschappen plaats. Wij keuren het ook minder goed, dat de bewerker (bl. 42) polymorphe ligchamen op gelijke lijn stelt met allotropische; dimorphismus en polymorphismus hebben niets gemeen met allotropie. Volgens de definitie, die hij geeft van isomerie, valt polymorphismus en deze te zamen.
De metalen zijn op eene uitmuntende wijze behandeld. Men zou bezwaarlijk in zoo weinige bladzijden méér belangrijke daadzaken kunnen zamenvatten, of, met andere woorden: die zoo goed kunnen behandelen als 't hier is geschied. Doch ook in dit gedeelte zijn kleine onjuistheden ingeslopen, zoo, b.v. op bl. 68, waar men leest: ‘Door het roode kwikoxyde in gesloten vaten te verhitten, hebben bayen, priestley en lavoisier de zuurstof ontdekt’. Daargelaten, dat de weten-
{==557==} {>>pagina-aanduiding<<}
schap, voor zoo verre ons ten minste bekend is, geene voorbeelden oplevert, dat ééne ontdekking door drie menschen is gedaan, zoo is het priestley wien deze ontdekking met regt alléén toekomt. De bewerker gaat vervolgens over tot ‘de wetten volgens welke de ligchamen zich verbinden’. Niets is moeijelijker bij de populaire behandeling eener Natuurwetenschap, dan een duidelijk inzigt te geven in de wetten die tot haar grondgebied behooren. Van dit gedeelte moeten wij dan ook bekennen dat het mislukt is; doch wij voegen er bij: dat ons geen scheikundig populair leerboek bekend is, waarin de Schrijver ten dien opzigte slaagde. Evenwel, en dit had voorkomen kunnen worden, treffen wij hier vele onnaauwkeurigheden aan, b.v. op bl. 75: ‘Het scheikundig aequivalent van een ligchaam is de hoeveelheid in gewigt van dat ligchaam, die zich met 100 zuurstof vereenigende, den eersten graad van oxydatie voortbrengt’. - Op bl. 73 staat: ‘dat de wet van berzelius een gevolg is van die der veelvouden (van dalton)’: zij is het gevolg van die der aequivalenten en veelvouden gezamenlijk.
Het boekjen eindigt met de mededeeling van het een en ander over de bewerktuigde stoffen; maar dit gedeelte is te kort, om eenige algemeene grondbeginselen te kunnen bevatten.
De indruk evenwel, dien wij bij het lezen ontvingen, is allergunstigst. Komen hier en daar kleine gebreken voor, zij worden ruimschoots vergoed door de wijze van behandeling der zaken, die den bewerker tot eere strekt.




Specimen Historico-Litterarium exhibens vitam Philippi Macedonis, Amyntae fil., quod - publico ac solemni examini submittet A. Romeyn. Gorichemi, apud J. Noorduyn et film. MDCCCXLVI. In 8vo. XIV en 142 bl.

Dikwijls is het schrijven van Dissertaties gehekeld. Zoo las men eens in de bladvulling van den Leidschen Studenten-Almanak op het woord Dissertatie het versje:

Wie man Geld und Zeit verthan 
Zeigt das Büchlein lustig an. 

De verpligting tot het leveren van zulk een werk is dan

{==558==} {>>pagina-aanduiding<<}
ook voor de Juristen afgeschaft; de Theologanten kunnen óók zonder dit te doen, vooruitkomen; en ook in de letteren zijn er betrekkingen genoeg waarvoor de graad van Candidaat voldoende is. Dit is in ons oog ten hoogste te betreuren. Het denkbeeld: dat Dissertatie-schrijven een overbodig werk is, steunt op eene geheel verkeerde beschouwing. Men gaat van het begrip uit, dat een nieuw boek nieuwe denkbeelden moet in de wereld brengen, of anders overbodig is. Dit geldt althans van Dissertaties in 't geheel niet. Het doel waarmede zij vervaardigd worden, is tweeledig. Vooreerst geeft het den student eene aanleiding om als ware 't de slotsom zijner studie op te maken, en hetgeen hij heeft opgenomen tot één geheel te verwerken, dat hij niet in zich-zelven besloten houdt, maar te voorschijn brengt. Eerst hierdoor wordt zijne studie geheel het eigendom van zijnen geest. Zoo lang wij de door ons opgenomen denkbeelden niet kunnen uitspreken, denken wij ze zelf niet helder. Het andere voordeel dat het schrijven eener Dissertatie oplevert, is dit, dat daardoor het geleerde publiek buiten de Hoogeschool gelegenheid bekomt, om over de bekwaamheid van den jongen Doctor, en over de rigting die hij gevolgd is, een oordeel te vellen. Dat dit van belang is, behoeft geen betoog; daar immers bijna niemand alleen voor zijn eigen vermaak studeert, maar verreweg de meesten na hunne promotie eene betrekking zoeken, waarin zij het aan de Hoogeschool geleerde willen toepassen. Daarom is het te wenschen, dat bij eene eventuële regeling van het hooger onderwijs het Dissertatie-schrijven niet afgeschaft, maar integendeel de verpligting daartoe algemeen gemaakt worde. Dat het aanleiding tot knoeijerij geeft, is geen afdoend argument; want het behoeft dit in 't geheel niet te doen, wanneer de Professoren maar hun pligt vervullen en zorgen dat de promotie geen wassen neus worde. Op denzelfden grond zou men de geheele Hoogeschool wel kunnen afschaffen,
omdat er ook wel Professoren zijn die niet goed doceren, en studenten die slecht studeren.
Tot deze laatste soort heeft de Heer romeyn niet behoord, gelijk uit zijne voor ons liggende Dissertatie blijkt.
De Schrijver geeft eerst in zijn Voorberigt zijn onderwerp en de door hem gebruikte bronnen op, waarna hij zijne leermeesters en vrienden hartelijk toespreekt. Vervolgens zegt

{==559==} {>>pagina-aanduiding<<}
hij in de Inleiding: dat Macedonië vóór philippus weinig te beduiden had, en hij dus terstond met philippus zal beginnen. Nu volgt eene levensbeschrijving van philippus. Daarna komen vier excursussen over enkele punten uit het leven van philippus, namelijk: over den toestand van Griekenland toen hij Koning werd; over eene door philippus belegde vergadering der Amphictyonen; over een collegie van tienmannen, dat philippus met het bestuur van Thessalië zou belast hebben; over de vraag: of philippus na het opbreken der belegering van Byzantium een vredes-tractaat met Athene gesloten heeft? Eindelijk wordt het boek besloten door xliv theses, meest van literarischen inhoud.
Wat nu ons oordeel over deze Dissertatie betreft, zoo is dit over het geheel gunstig. Dat de Schrijver zich niet tot het geven van Grammaticale opmerkingen bepaald heeft, maar toont te beseffen dat de Grammatica slechts het onmisbare fondament is, waarop een litterator moet voortbouwen, is zeer te prijzen. Ook is de keus van zijn onderwerp goed. Hij heeft eene allerbelangrijkste episode uit de geschiedenis ter behandeling genomen. Hij heeft daarbij zoo wel de bronnen, als den arbeid der laatste Schrijvers over dit onderwerp vlijtig gebruikt. Ook taal en stijl zijn vrij goed, en toonen dat de Schrijver het geenszins geoorloofd beschouwt, dat een litterator slecht Latijn schrijft.
Ééne aanmerking evenwel mogen wij niet terughouden. Zij betreft de orde. Buffon zegt in zijne beroemde redevoering, waarmede hij zitting nam in de Fransche Akademie, dat men, om goed te schrijven, eerst een geregeld plan moet maken, en zich daaraan houden; opdat alles behoorlijk afloope, en het een uit het andere van zelf voortvloeije. Dit heeft de Schrijver verzuimd. Daardoor heeft hij dingen die in de Inleiding te huis behoorden, in het Voorberigt gezegd, en verscheidene punten die in het leven van philippus behoorden ingevlochten te wezen, in excursussen behandeld; even als of hij ze vergeten had. Vooral de eerste excursus is geheel misplaatst, want wat dáár gezegd is behoorde in de Inleiding. Wij meenen den Schrijver wel op het hart te moeten drukken, om vóór dat hij weêr iets schrijft, die redevoering van buffon eens met opmerkzaamheid over te lezen. Zij is onder anderen te vinden in de Leçons Françaises de Littérature et de

{==560==} {>>pagina-aanduiding<<}
Morale, par M.M. noël et de laplace, en aldaar getiteld: Règles de l'Art d'Écrire.
Deze aanmerking betreft den vorm. Zij is de eenige die wij gemaakt hebben. Overigens beantwoordt de Dissertatie geheel aan hetgeen men van zulk een stuk met regt verwachten kan. Wij eindigen dus deze aankondiging met den wensch: dat de Heer romeyn op zijne verdere loopbaan de vruchten van zijn goed besteden Akademie-tijd moge inoogsten.
π.




Het Leven van Goethe, door Joh. Wilh. Schaefer. Uit het Hoogduitsch vertaald door Mr. C.M. van Hees. Met eene Voorrede van Mr. C.W. opzoomer. Eerste Deel. Te Utrecht, bij W.F. Dannenfelser. 1856. In kl. 8vo. XXIV en 415 bl. f 3-:

‘Wanneer het genie op den hoogsten trap zijner ontwikkeling voor ons staat, vervult ons de aanblik van dit afgewerkte beeld met eerbied en heilige vrees. Met zulk een gevoel zien wij op tot een sophokles, een plato; zij gelijken den voltooiden gestalten der beeldende kunst. Van het langzaam werken en vormen, van de proeven en stoornissen, welke zij doorworstelden om tot die grootheid en volkomenheid te komen, waarin zij voor ons staan, bezitten wij geene of slechts geringe narigten.
Niet zoo gunstig is de betrekking waarin grootere mannen van lateren tijd tot de nakomelingschap staan, maar daarvoor geniet deze een helderer inzigt in de oefenschool en werkplaats van hunnen geest; zij kan de opwekkingen en de hnlpmiddelen der ontwikkeling, die het individu van voorgeslacht en tijdgenoot, zoo wel van de naaste omgeving, als van ver verwijderde invloeden, ontvangen heeft, in rekening brengen, zij stelt de onvolkomene pogingen naast de volmaakte gewrochten van zijnen geest, om het eene uit het andere op te helderen, en in alles den trapsgewijzen voortgang, de wendingen en rigtingen zijner geesteswerkzaamheid na te gaan.
Het is waar, zoo doen wij het genie in den kring der met ons werkende en strevende tijdgenooten afdalen, maar, terwijl het die duizelingwekkende hoogte verlaat, waarop het voor ons zou staan, als wij de sporten van den ladder niet konden

{==561==} {>>pagina-aanduiding<<}
onderscheiden, ontvangen wij een indruk van het geheel, die een inniger gevoel van vereering in ons opwekt: voor onze blikken ontrolt zich de geheele rijkdom van een schoon menschelijk leven, van de droomen der jeugd af tot aan de volheid en vastheid der rijpe mannelijke geestkracht. Zulk een rijk en edel menschelijk bestaan stelt ons goethe's levensbeschrijving voor oogen. Op elken trap van ontwikkeling vertoont het ons een eigenaardigen bloei, die zelfs aan de jaren der grijsheid niet ontbreekt.
Het leven van vele uitstekende mannen beweegt zich met den krachtvollen tred van het drama; hun genie breekt zich eene baan door alle beletselen, die zich in den weg stellen, en dringt voort tot het doel, zij het ook vaak tot eene tragische ontknooping. Goethe's leven heeft meer den rustigen gang van het Epos, waarin het geheel wint, zelfs bij een tusschenbeiden komend oponthoud. - Wel ging dat leven niet zonder strijd voorbij; het heeft niet den ligten gang eener Idylle; maar het heeft toch evenmin den geweldigen vaart van den stortvloed, en stormt niet in bruischende drift met wilde sprongen voort. Het wordt als door de rigting van goethe's eigen karakter van zijne vroegste ontwikkeling af aan geleid, en zoo gunstig bejegende hem het lot, dat hij met regt op zich-zelven de woorden kon toepassen: “wat in de jeugd wensch is, wordt in den ouderdom vervulling.”’
Ziedaar ons door schaefer zelven het oogpunt waaruit, en het doel waarmede goethe's levensloop door hem geschilderd is, gekenschetst. Nemen wij deze inleiding nu tevens tot proeve van den stijl, en voegen wij er de getuigenis van Prof. opzoomer bij: dat ‘schaefer's levensbeschrijving, die waar en onopgesmukt is, zonder laffe vleijerij, onze landgenooten vormen en voorbereiden kan voor een ijverige studie van goethe's werken’, dan bekomen wij een zuiver en volledig denkbeeld van het plan en het nut van dit werk, en van de aangename en rigtige wijze waarop de Auteur zijne taak volbragt heeft.
Het ontwikkelingsproces van een zóó magtigen en rijken geest, als die van goethe, moet niet alleen voor den letterkundige, maar evenzeer voor den menschenkenner in de volste mate belangwekkend zijn. Alleen zal in menig Christenlezer schier bij elke bladzijde de onwillekeurige klagt oprijzen, dat die hoogheerlijke wijding des Christendoms, welke een herder

{==562==} {>>pagina-aanduiding<<}
en klopstock ontvangen hadden, zoo wel aan goethe's leven als aan zijne schriften ontbreekt. Maar - ook dit is leerzaam.
In 't Professoraal voorportaal, dat u tot het doorwandelen van het schoon gebouw wil uitnoodigen, kan wie er smaak in vindt, eene regt ex cathedrâ gedeclameerde Philippica tegen alle verzenmakers, toonkunstbedervers en dogmen-slaven aantreffen. Ook vindt ge er shakespeare - niet den grootsten Dichter, maar - ‘den grootsten man der Christenheid’ genoemd. 't Klinkt vreemd voor wie zich bij den Christennaam paulus of luther vertegenwoordigt.
De uitvoering is goed; dat den Vertaler enkele schrijffouten tegen 't Nederduitsche taaleigen ontglipt zijn, hebben wij in de boven gegeven proeve reeds aangestipt. Méér echter moeten wij hem - daar wij hem bij verdere oefening allezins de tot eene goede vertolking vereischte bekwaamheid toekennen - op de vele Germanismen opmerkzaam maken, die nu nog zijn werk ontsieren. Wij teekenen er hier eenigen aan: bl. 28: ‘band’, voor: boekdeel; bl. 31: ‘op duchtige wijze’, voor: degelijke; bl. 92: ‘bevangen’, voor: verlegen; bl. 94: ‘smarten’, voor: pijnen; bl. 161: ‘bezonnen’, voor: bezadigd; bl. 179: ‘verschertst’, voor: wegschertst; bl. 245: ‘zamen te flikken’, voor: zamen te lappen; bl. 303: ‘zijl’, voor: koord; bl. 347: ‘de rij langs’, voor: op de rij af; bl. 359: ‘karfonkel’, voor: karbonkel; bl. 360: ‘parentatie’, voor: lijkdienst; bl. 409: ‘geheimnissen’, voor: geheimenissen; bl. 412: ‘afstompende’, voor: verstompende. - Indien de overbrenging der dichtregels mede van den Vertaler is, dan is deze hem over 't geheel goed gelukt.
Dit Eerste Deel loopt tot aan goethe's reis naar Italië in 1786. De kennismaking en verbindtenis met schiller dagteekenen van later. Wij zien er verlangend naar uit, die in het Tweede Deel geschetst te vinden.
v.p.





Het Jaar 1566. Eene Historische Proeve uit den Nederlandschen Vrijheids-Oorlog. Meerendeels naar onuitgegeven bescheiden bewerkt door M.L. van Deventer. Met een Voorwoord van Dr. R.C. Bakhuizen van den Brink. Te 's Gravenhage, bij Martinus Nijhoff. 1856. In gr. 8vo. XIV en 80 bl. f 1-50.

Zou er een tijdperk in de Geschiedenis zijn, dat zoo zeer

{==563==} {>>pagina-aanduiding<<}
de algemeene aandacht tot zich getrokken heeft als dat van den worstelstrijd der Nederlanders tegen Spanje? De grootere en kleinere werken over dat tijdvak, uit de pen van in- en uitheemschen, vrienden en vijanden gevloeid, zouden eene belangrijke bibliotheek uitmaken, en met de doorlezing, zelfs maar van de voornaamste, zouden jaren gemoeid zijn. Wat ook in de drie eeuwen, sinds verloopen, is voorgevallen, nog blijft de belangstelling onverzwakt in gebeurtenissen, waarvan het treffende en afwisselende door het onevenredige der middelen en het verbazende der uitkomsten wordt opgewogen, en die er op ingerigt schenen te zijn, om beurtelings de schoonste hoop en de zorgelijkste vrees te beschamen. De over willem I en filips II in onze dagen ontsloten bronnen hebben die belangstelling vernieuwd. Dat de vreemde litteratuur boven de onze er zich van bediend heeft, tot het in 't licht brengen van werken als van borgnet en juste, is minder te verwonderen, daar ons volk reeds van ouds in het bezit was van Historieschrijvers als van meteren, bor, reydt, en hooft, die door vele na hen uitgegeven belangrijke werken en bijdragen gevolgd zijn. Wat echter door vroegere Schrijvers in de schaduw geplaatst, maar door quinet en mobley gevoeld en begrepen werd: het groote deel dat het volk aan de beweging had, en de kracht die de opstand daaruit putte tot volharding, toen het Verbond der Edelen verbroken lag - dit wordt in deze historische proeve ten aanzien van het jaar 1566 beschouwd.
Tot eene regte beoordeeling van het in dat jaar voorgevallene werpt de Schrijver een blik op 't geen voorafging. De beteekenis wordt opgegeven van de instelling der nieuwe Bisschoppen: steunsel van het Staatkundig en Kerkelijk despotismus, en, volgens oranje, zoo menige beul om de arme Christenen te verbranden; en over granvelle een gevoelen geuit veel verschillende van dat van hen die zijne zachtheid roemen, en van oordeel zijn dat het met den wederstand tegen granvelle eigenlijk op den Koning gemunt was. Zachtheid bezigde hij alleen wanneer hij daardoor beter dan door gruwzame middelen, die hij overigens niet schroomde, zijne tegenstrevers tot onderwerping hoopte te brengen aan zijn gezag; dat hij meer dan het gezag zijns Konings zocht, en tot welks bevestiging hij - zoo als hier wordt aangetoond - de welvaart en rust des lands prijs gaf, door met opzet, ten einde zich-
{==564==} {>>pagina-aanduiding<<}
zelven noodzakelijk te maken, de zaken in de war te laten loopen. Met de verwijdering van granvelle zouden de edelen en het volk zich tevreden gehouden hebben, zonder aan eene omwenteling te denken, als niet de vervolgingen om de Godsdienst, en de wreede, ieders bezittingen en leven bedreigende plakaten hen in het harnas gejaagd hadden tegen filips, bij wien het behoud van den Nederlandschen Staat, in vergelijking met het behoud van de Roomsche Godsdienst, niets woog. ‘De onverbiddelijkheid van zijn stelsel’ - luidt het op bl. 14 en 15 - ‘waarom sommigen filips ten voorbeeld nemen, hem als historisch persoon lief hebben, leidde hem immer terug tot het punt waarvan hij uitging, de zegepraal van zijn geloof. Binnen dien kring was de Koning sterk door consequentie, de wereld daarbuiten was de zijne niet. Hij was de type van de middeneeuwsche Beschermers der Roomsche Kerk, maar overgebragt op een terrein waar de beginselen van onderwerping en
onderdanenpligt krachtiger werden gehandhaafd. Tegen dat stelsel was de Hervorming weerloos; zij had geen Paus om daartegen over te stellen, geene Hiërarchie die haar beschermde, geene orden die haar uitbreidden. Ik kan het mij voorstellen hoe klein zij in filips' oogen zal hebben geschenen, tegenover dat schoone gebouw van Trente. De vrijmaking van den menschelijken geest, het werk der eeuwen, moest hem, die in het rijk der vormen leefde, een raadsel zijn. Hoe kon hij gelooven aan den invloed van ketterijen die sedert lang waren onderdrukt geworden, van wijsgeerige bespiegelingen die met die ketterijen eene zelfde rigting gevolgd hadden, aan den invloed van het onderwijs! Maar de opstand der Hervorming tegen het absoluut gezag der Kerk was hem een gruwel. Van die zijde begreep filips de Hervorming; daar tastte hij haar aan. Hij zag in het oproerig Nederland, ja de uitwerking van kettersche leeringen, maar bovenal den opstand tegen het absoluut gezag.’
's Konings onverzettelijkheid bragt het Verbond der Edelen voort, dat van den aanvang af een grooten steun vond in zijne verbindtenis met de Hervormde Consistoriën, en in het Compromis der kooplieden, in Bijlage hier medegedeeld. Maar hoogst moeijelijk was de betrekking tusschen het Verbond der Edelen en de Provinciale Stadhouders, met de Ridders der Vlics-orde geroepen tot het voorstaan van 's Konings gezag,

{==565==} {>>pagina-aanduiding<<}
maar van zijne strengheid in Godsdienst-zaken afkeerig. Zegt groen van prinsterer: dat het ruchtbaar worden van het Verbond der Edelen, in de maand Maart, aan den voorslag van den Prins van oranje te Hoogstraten: dat de Stadhouders en Vliesridders zelven maatregelen tot het behoud van den Staat zouden beramen, alle kans van welslagen ontnam, dat het dadelijk gevolg van de overijlde stappen der Bondgenooten was, magtige medehelpers tot de tegenpartij te brengen - van deventer beweert: dat het bestaan en de strekking van het Verbond reeds vroeger aan de daar vergaderden niet onbekend kunnen gebleven zijn. De voorslag van den Prins leed schipbreuk op den tegenstand van egmond en meghen, die de verantwoordelijkheid van het voorgeslagen middel niet op zich wilden nemen; maar in beginsel waren ook zij het met de Verbondenen eens, daar zij zich evenmin tot de van hen gevorderde handhaving der Inquisitie wilden verpligten; en om haar afgeschaft en de Algemeene Staten bijeengeroepen te zien, de zending van bergen en montigny hielpen doordrijven. - Doch het Verbond der Edelen droeg de kiemen zijner ontbinding reeds in zich van het oogenblik der toetreding van de Roomsche leden, die niet verder gaan wilden dan tot het, bij het in April ingeleverde smeekschrift verlangde: opheffing der plakaten; terwijl de Hervormden op volkomen godsdienstvrijheid aandrongen. Met de door de Landvoogdes den Verbondelingen toegestane moderatie was het haar evenmin als met de zending van bergen en montigny gemeend. Van de eerste wordt gezegd: het was hare bedoeling niet zoo zeer eenige verandering in de bestaande plakaten te brengen, als wel door de wijziging van woorden de zaak zelve in haar geheel te laten. Door de aanneming van het moderatie-plakaat de Gewestelijke Staten tot de verklaring uit te lokken van het
oude Katholieke geloof onveranderd te zullen bewaren, was haar doel. Van de laatste: het was hier als bij egmond's zending: de Landvoogdes liet door Nederlandsche Heeren vragen, wat zij wist dat te Madrid zou geweigerd worden.
Wat echter van hooger hand niet te verkrijgen was, kwam uit het volk. De openbare preek nam een aanvang, in den beginne rustig en vreedzaam, ook volgens Roomsche getuigenissen. Onjuist is de meening, als of de ondersteuning der

{==566==} {>>pagina-aanduiding<<}
Edelen alleen de Hervormden tot het aanvangen der vrije preek moed schonk. Zij vloeide voort, èn uit het langdurig en ijverig aankweeken der nieuwe leeringen, èn uit de gevaren waarmede de sobere moderatie de nieuwe Gemeenten bedreigde. Onderscheidene Edelen verzetteden er zich tegen. Ook oranje, de man van orde, was er niet mede ingenomen. Intusschen, de weêrstand tegen de maatregelen der Regering groeide aan. Te St. Truijen was men op middelen van verzet bedacht, en werd tevens de vrije Godsdienst-oefening verzekerd aan luther's en calvijn's aanhangers beide, tot zoo lang daarin door den Koning, met goedvinden der Staten-Generaal, zou voorzien zijn. Het overwigt der Calvinisten werd steeds grooter. De gemoederen raakten meer opgewonden, de volksvergaderingen werden onstuimiger. 's Koning concessiën: de opheffing der Pauselijke Inquisitie (de Bisschoppelijke bleef), de herziening der plakaten, en eene algemeene vergiffenis, kwamen te laat. Hoe weinig gemeend zij waren, hebben zijne ‘Archives de Simanchas’ aan het licht gebragt. De beeldstorm noodzaakte de Landvoogdes de vrije prediking, waar zij bestond, toe te staan. Die vergunning, ofschoon haar afgeperst - het stukje papier waarop zij geschreven werd, bewees hoe zij haar tegen de borst stiet - bragt niettemin rust aan. De vrije Godsdienst-oefening scheen gewaarborgd, het Verbond der Edelen zijn doel bereikt te hebben. Anders dacht er brederode over: hij voorzag de nieuwe worsteling, geboren uit margaretha's ongezindheid om zich aan het gemaakte verdrag te houden; uit de moeijelijkheden den Hervormden in de uitoefening hunner Godsdienst in den weg gelegd; uit de verwijdering tusschen Roomschen en Onroomschen door de beeldbreking ontstaan; en uit de tweespalt onder de Edelen.
De kooplieden en consistoriën namen de taak van het opgeloste Verbond der Edelen over. Het aristokratisch element van den opstand, dat in de eerste maanden bovendreef, deed onder voor dat des volks; voortaan de groote steun der beweging. In eene bijeenkomst te Amsterdam werd het regt van verzet door de wapenen, tegen eene Overheid die de privilegiën aantastte en openlijk geweld pleegde, uitgesproken, en aan den Prins van oranje in de eerste plaats de leiding van den opstand aangeboden; onder voorwaarde van de openbare oefening der Hervormde Godsdienst volgens de belijdenis

{==567==} {>>pagina-aanduiding<<}
der Nederlandsche Kerken te moeten handhaven, terwijl men uit Duitschland alleen de troepen van den Calvinistischen Paltzgraaf in dienst wilde nemen. Maar oranje hield zich verzekerd, dat op afdoende Duitsche hulp slechts te rekenen viel bij aanneming der Augsburgsche Confessie. Noch hij, noch zijn Luthersche broeder lodewijk, maar de populaire, ondernemende brederode werd de man op wien de Hervormden hun gansch vertrouwen stelden. Van de vruchtelooze pogingen om meer eenstemmigheid te weeg te brengen, en egmond te winnen; van de onzekere houding van oranje, en van de ondernemingen van brederode en zijne aanhangers, die, na den mislukten aanslag van tholouze op Walcheren, en zijne nederlaag te Oosterweel, de onderdrukking van den opstand na zich sleepte, en de gevangenneming of ontwijking van zijne voorstanders ten gevolge had, wordt ten slotte een beredeneerd overzigt gegeven.
Wat in deze ‘Proeve’ bovenal de aandacht trekt, is: het groote deel den kooplieden en consistoriën aan het Verbond der Edelen toegeschreven, en hun voornemen om te volharden toen dezen aarzelden of terugweken. 't Geen elders den schijn heeft van de magtelooze pogingen eener overwonnene en tot radeloosheid gebragte partij, van de laatste stuiptrekkingen eens zieltogenden, dat komt hier voor als het uitwerksel van een wèl overlegd plan; terwijl de meening duidelijk doorstraalt, dat bij meerdere eensgezindheid der Verbondenen, en vooral bij meerdere vastberadenheid van willem I, uit de erkentenis geboren van het vermogen der partij van wie alleen behoud te wachten was, de kans van wèlslagen bestaan had. De Heer b. van den brink is het met den Schrijver eens. ‘Ik deel’ - zegt hij in zijn Voorwoord - ‘in zijne beschouwingen, waar hij willem van oranje het verwijt schijnt te willen doen, dat hij in 1566 de kracht van den volkswil miskend heeft, en te veel gerekend op staatkundige plannen en verbindtenissen met de Vorsten van Duitschland.’ Hunne wijze van beschouwing, ofschoon min gewoon, is toch niet geheel vreemd. Immers had, volgens bor en hooft, de Prins zelfs op het aanzoek van de gemagtigden der Kerken om zijnen bijstand bij het nijpen van den nood, geantwoord: dat er nog uitkomst voorhanden scheen, zoo in der haast zekere som gelds werd opgcbragt. Hun cisch om het geheim van zijn

{==568==} {>>pagina-aanduiding<<}
voornemen te weten, bevestigt het den Hervormden ten laste gelegde wantrouwen, of liever halve vertrouwen in hem: 's gravezande in zijne ‘Tweehonderdjarige gedachtenis der Synode van Wesel’, verzekert op bl. 66, dat: indien de toeleg van brederode op Utrecht en Amsterdam, en die van tholouze op Walcheren gelukt ware, en oranje tevens Antwerpen in zijne magt gehad hadde, de Edelen zich meester van 't werk zouden gezien hebben; terwijl wij tevens uit zijne aanteekening zien dat tholouze en haack op eenen niet onbelangrijken bijstand van binnen konden rekenen (*), die hun ook wel zou geworden zijn, indien niet de Magistraten, 't zij uit

{==569==} {>>pagina-aanduiding<<}
vrees voor de verantwoording die zij op zich zouden nemen, 't zij uit zorg voor overlast van tholouze's ongeregelde benden, of om beide redenen zamen, de poorten gesloten en de noodige schikkingen tot tegenweer gemaakt hadden, waardoor de onderneming faalde. Nog sterker spreekt quinet. Zegt de Schrijver: ‘bij een weinig meer beleid van de zijde der Edelen, bij eene openlijke verklaring van den Prins, ware alva maanden te laat gekomen, had hij, gelijk oranje in 1568, de poorten der steden voor zich gesloten gevonden’ - in overeenstemming hiermede heeft het, volgens quinet, te dien tijde slechts van oranje afgehangen, zijne partij de overwinning te bezorgen. ‘De anderhalfjaar, die tusschen de inlevering van het smeekschrift der Edelen en de komst van alva verliep, had, wèl aangewend, vele lange en bange jaren kunnen uitwinnen. Antwerpen ingenomen, en tot wapenplaats gebruikt, Holland verzekerd; het bewind in handen eener vrouw die bijna om genade smeekte; de inlandsche troepen onder het bestuur van velen harer voornaamste tegenstanders; de helft van het volk voor de Hervorming, en de andere tot verandering geneigd; alle steden in opstand of slechts het sein wachtende om op te staan; in de Noordelijke Gewesten bovenal eene bevolking die slechts als met éénen geest bezield scheen; van verre eindelijk Spanje, verrast en ontsteld, met zijne strijdkrachten in twee werelddeelen verspreid, en aan zijn hoofd de weifelendste Vorst, de meest onzekere mensch - welk een tijdstip om aanvallenderwijze te werk gaan! Het minste voordeel nog van zulk eene gesteldheid was, dat zij alle partijen onherroepelijk van Spanje vervreemde, dewijl zij in dezelfde hoop en haat vereenigd waren. Wanneer dan de Hertog van alva met zijne tien-duizend Spaansche krijgsknechten en hun zwaren nasleep
uit Italië kwam, hij had de omwenteling alom bevestigd, de steden gesloten, de dijken doorgestoken, den toegang versperd en verboden, en geheel het volk op de been en gewapend gevonden achter zijne wallen en dijken, zijne wateren en duinen. Zonder toevlugtsoord of loopplaats, en zonder middelen, waren de Spaansche soldaten in het eenzame veld vergaan; de honger hadde hen tot stilzwijgen en ten onder gebragt.’
Wat heeft den Prins belet de hand uit te steken naar den prijs, dien hij in 1568 te vergeefs bejaagde, en wien te bekomen

{==570==} {>>pagina-aanduiding<<}
het groote doel zijns levens werd? Het hagchelijke der onderneming? Want dat het niet zoo gemakkelijk zou gegaan zijn als quinet zich voorstelt, heeft ook b. van den brink elders erkend: ‘tegenover den Prins zou, behalve meghen en anderen, zelfs egmond gestaau hebben, en alle beproefde krijgslieden zouden liever den overwinnaar van St. Quintin dan den in den oorlog ten minste nog onbeproefden oranje gevolgd hebben. Het gold niet slechts de steden te krijgen, maar ook die te bewaren’. En dit moest geschieden niet alleen tegen egmond's troepen, en die welke ieder oogenblik uit Spanje, Italië en Duitschland te wachten waren, die in geval van nadrukkelijken wederstand meer spoed dan alva's legermagt zouden gemaakt hebben, maar ook tegen de door den beeldstorm vervreemde Roomschgezinden, die, zoo zij al niet der tegenpartij de hand geboden hadden, toch altijd in het oog moesten gehouden worden. Waarom echter oranje niet zijne kracht zocht, waar die alleen te vinden was, bij de talrijke en ijvervolle Gereformeerden, is, behalve uit zijn trachten naar Duitsche hulp, te verklaren uit zijn afkeer van Godsdienstige partijschappen: die hij gaarne tegenover Rome tot éénheid van geloofsbelijdenis had willen brengen; uit zijn weerzin van onrustige bewegingen en het opvatten der wapenen; en uit zijn gering vertrouwen in de duurzame kracht van 's volks ijver: een stroovuur zoo hij meende. Hij zocht de Hervorming niet langs den weg van geweld, maar door eenheid van wilskracht, en door algemeene stappen van de Staten. Dat die hem niet, ook bij de meest eenstemmige verklaringen, tot zijn doel zouden geleid hebben, had hij toch kunnen weten. De hames en brederode waren hem hier ver vooruit. Wat er van den opstand zou gekomen zijn, indien
willem de banier van 1568 op het einde van 1566 had ontrold; indien lodewijk van nassau niet door zijne Luthersche regtzinnigheid de partij der beweging gefnuikt; en indien de bevolking, naderhand gesterkt door de legers uit het beleg van Gotha aangeworven, pal gestaan had tegen de benden die alva over de Alpen voerde? - ziet daar vragen, van wier beantwoording door hem aan wien zij gerigt worden, of door den Voorsteller zelven wij vecl verwachten.
Brederode treedt over het geheel in een gunstig licht op. De man wien ieder politiek doorzigt ontzegd wordt, hield

{==571==} {>>pagina-aanduiding<<}
zich, toen velen zich bij het met de Landvoogdes gemaakte verdrag ter ruste vlijden, overtuigd, dat alleen de dood de Edelen van hunne verbindtenis kon losmaken, en dat zij, niet-tegenstaande de amnestie, toch van het aanstoken der ongeregeldheden de schuld zouden moeten dragen. Hij bleef tot het laatste toe vol ijver, en ook in Duitschland voor de goede zaak werkzaam. Nogtans wordt erkend dat hij, hoe goed zijn wil en hoe deugdelijk zijne bedoelingen ook waren, van roekeloosheid niet is vrij te spreken, en dat hij in het algemeen voor het groote werk dat hij aanvaard had, niet opgewassen was. Naar waarheid is, onzes inziens, de volgende oordeelvelling: ‘Brederode had (voor de zaak der Godsdienstige en burgerlijke vrijheid) zijn geluk, zijne bezittingen opgeofferd, en wij zijn de eerste om die aanspraken te laten gelden. De taak echter die hij op zich genomen had, vorderde meer zedelijk overwigt, meer staatkundig beleid dan waarop hij zich mogt beroemen. Het was niet genoeg, dat van de kansels eene tegenstelling tusschen hem en den Prins verkondigd werd, die onder de bestaande omstandigheden voor den laatste weinig vleijend moest zijn. Het gold eenheid te brengen in een gewapenden opstand, waar degenen die het geld, de zenuw der onderneming, leverden, ook op het beleid aanspraak maakten; het gold de regtstitels der omwenteling ingang te doen vinden bij de weifelenden, erkenning te verschaffen bij vreemden; ten einde zich hier van eene welwillende onzijdigheid, daar van eene krachtige medewerking te verzekeren, hare vanen te doen zegevieren over die der reactie. Het gold, eindelijk, eene persoonlijkheid te toonen die, nevens het vertrouwen op zijne bedoelingen, genoegzame waarborgen gaf voor de leiding der gebeurtenissen, voor de vestiging van een nieuw Staatsgebouw, dat in de regten van den Christen en den burger zijne eerste grondslagen moest vinden. In dat alles schoot brederode weêr te kort. Maar
wanneer wij al de bezwaren wegen, met dien toestand onafscheidelijk verbonden, dan verklaren wij ons, te gelijk met brederode's onvermogen, de weifeling van oranje, die het allerminst door zelfvertrouwen zich leiden liet, eene weifeling, die in de naaste gevolgen zoo noodlottig bleek voor het Vaderland’, maar die, zouden wij zeggen, in de na de Gendsche Bevrediging, in weerwil van de hardste lessen der ervaring, ontstane tweespalt en traagheid der Bondgenooten

{==572==} {>>pagina-aanduiding<<}
voor een goed deel hare regtvaardiging vindt. - Ongunstig is ook hier het oordeel over egmond, wien vrees voor het verlies van 's Konings gunst, en zucht om de zaak des volks te behartigen, in eeuwigen tweestrijd met zich-zelven bragten; terwijl het vertrouwen dat hij op zijne bewezen diensten stelde, hem verhinderde te zien dat hij te ver gegaan was om bij een Vorst als filips in genade aangenomen te worden.
De lezing dezer Proeve wordt veraangenaamd door mededeelingen, ook in korte aanteekeningen, b.v. over de betrekkelijke toegevendheid van karel V jegens de Onroomschen, vooral die van hoogeren stand, in Nederland, en zijne vergunning aan zijne Luthersche krijgslieden van Veldpredikers, en van het eten van vleesch in de vaste; over de groote eigendommen der geestelijkheid in Braband, wie van de 9000 bunders land 7300 toebehoorden, terwijl zij van de overige tienden trok; over de overeenkomst en het verschil van het Verbond der Edelen en dat der Kooplieden; en over het aanbod van 3 millioen aan den Koning voor de gunst van vrije Godsdienst-oefening, waartoe het verzoekschrift door den beroemden coornhert in het Nederduitsch gesteld was: hier aangevoerd ter wederlegging van het beweren, als hadde niet de Godsdienst die den Nederlanders weinig ter harte ging, maar alleen de tiende penning hen op nieuw in 1572 tot den opstand gedreven. Het over gillis le clercq en zijne onvermoeiden ijver en verdiensten jegens de volkszaak in den tekst voorkomende, wordt in eene Bijlage nader opgehelderd, en in eene andere de vermeende Protestantschgezindheid van maximiliaan II besproken.
Een kernige stijl vereenigt zich met het gewigt van den inhoud, om aan deze historische Proeve eene waarde bij te zetten, die wij vertrouwen dat door elk zal erkend worden die tot een regt inzien van het in het veel besproken jaar gebeurde wenscht te geraken.




Bijdragen voor Vaderlandsche Geschiedenis en Oudheidkunde, verzameld en uitgegeven door Mr. Is. An. Nijhoff, Archivaris van Gelderland. Tiende Deel, Derde Stuk. Te Arnhem, bij Is. An. Nijhoff. 1855. In gr. 8vo. bl. 195-284, en 39-74. f 1-25.

Onder het opschrift: ‘Het strafgeding tegen johan van messen

{==573==} {>>pagina-aanduiding<<}
en dirk van ruyven’, ontvangen wij hier, van de hand van Mr. nedermeijer van rozenthal, de uitkomst van zijn onderzoek omtrent een punt onzer Geschiedenis dat nog niet voldoende opgehelderd is; t.w. de acte van uitsluiting des Prinsen van oranje van de hooge waardigheden zijner voorouderen, bij den vrede in 1654 met Engeland, door cromwel van de Provineie Holland bedongen, tegen den zin der andere Provinciën. Verwekte deze acte, zoodra zij bekend werd, bij die Gewesten, inzonderheid bij Friesland, en bij al de aanhangers van het Huis van oranje groot misnoegen: zij is tot op onzen tijd een punt van aanklagt gebleven tegen de witt en zijne tot de vredehandeling afgevaardigde vrienden beverningh en nieuwpoort. Er had zich zelfs een gerucht verbreid, dat de eisch der uitsluiting niet van cromwel uitgegaan, maar hem door de beide Ambassadeurs ingegeven was, met oogmerk om voor de toenmalige stadhouderlooze regering in den Protector zelven een steun te vinden. Dit gerucht scheen bevestiging te vinden in het gebeurde met johan van messen, eersten klerk van den Raadpensionaris, en zijn medepligtige dirk van ruyven, die gevat en met bannissement gestraft werden, over misdadige mededeeling van geheime Staatsstukken. Uit die stukken, bestaande uit briefwisselingen met de Afgezanten tot de vredes-onderhandeling, en uit de met de witt's eigen hand genotuleerde geheime besluiten der Staten van Holland en der Staten-Generaal, door van messen aan van ruyven ter hand gesteld, en door dezen afgeschreven en aan anderen openbaar gemaakt, zou niet alleen de herkomst der genoemde acte van de witt c.s. gebleken zijn, maar ook dat zij den Protector hadden zoeken te bewegen, om, door
het zenden eener vloot op de Zeeuwsche kust, Zeeland te dwingen om Holland in het stuk der uitsluiting bij te vallen, en zelfs in Holland Engelsch krijgsvolk te brengen, met meer andere laakbare en strafbare handelingen. - Intusschen de stukken van het proces waren nimmer uitgegeven. Maar uit de thans door den Schrijver, zoo ver zij voorhanden zijn, openbaar gemaakte, blijkt de valschheid dier beschuldigingen. Zij doen zien dat van ruyven de hem toevertrouwde bescheiden niet naar waarheid aan zijne lastgevers overgebragt, maar door veranderingen, bijvoegselen en aflatingen verminkt heeft; brieven die nooit geschreven waren heeft verdicht, en andere als

{==574==} {>>pagina-aanduiding<<}
dien van beverningh en nieuwpoort van 15 April 1654, waaruit hunne goede meening en onschuld bleken, heeft achtergehouden. Tevens bewijzen zij het ongegronde van bilderdijk's beweren, als hadde verontwaardiging over de verraderlijke handelingen die hij zijnen meester zag plegen, van messen tot het schenden van eed en pligt bewogen. ‘Dusdanig een gevoel’ - zegt de Schrijver - ‘zou tot openbaring aan de wettige Overheid, niet tot mededeeling aan een buurman hebben moeten leiden die zich in zijn vertrouwen had weten te dringen.’ Gekrenkte eigenliefde over beleedigende of minachtende bejegeningen van de witt jegens hem hadden van messen tot het nemen van wraak aangevuurd. Voor bilderdijk's vermoeden, dat de betrekkelijk zachte straf aan van messen en zijn medepligtige opgelegd, zij toe te kennen aan des regters zedelijke overtuiging der schuld van de witt, bestaat dan ook geen grond. Wanneer echter de Schrijver de oorzaak van die zachtheid meent te vinden in eene edelmoedige zucht, om aan de min edele rol die de Stadhouder van Friesland in dit bedrijf speelde, zoo weinig mogelijk ruchtbaarheid te geven, dan rijzen de volgende vragen op: Kwam die edelmoedigheid jegens een man die zulke verachtelijke wezens aangemoedigd en bezoldigd had, te pas bij een Bestuur op welks val het daarmede gemunt was? Eischte de eer der aangevallen personen, en de hooge betrekkingen die zij bekleedden, niet dat zij van den op hen geworpen blaam voor het publiek gezuiverd werden: dat overtuigend kon geschieden door de openbaarmaking van van ruyven's bekentenissen? Daar het den Regenten dier dagen geenszins aan den moed ontbrak, om de uitsluiting van den Prins van oranje, voor zoo verre zij die in de toenmalige omstandigheden nuttig rekenden,
openlijk uit te spreken en met redenen te bekleeden, hoe konden zij aarzelen om zich tegen de beschuldiging te verdedigen, dat zij die uitsluiting door de slechtste middelen, ten koste van 's lands waardigheid en welzijn, hadden zoeken te verkrijgen? Moest hun belang en dat hunner partij hen niet dringen, om, door dit hoe eer zoo beter te doen, gelijk zij in hunne magt hadden, het verloren vertrouwen te herwinnen? Dat het ontzag voor willem frederik hen weêrhouden hebbe, valt moeijelijk te gelooven, daar dit ontzag niet sterk genoeg was om hem in andere gevallen eenigzins te sparen. Waarom zouden zij dit

{==575==} {>>pagina-aanduiding<<}
dan hebben willen doen in een geval waarin hunne eer en goede naam zoo naauw betrokken waren, door het verduisteren van zaken wier openbaarmaking hun eene streelende voldoening moest geven tegenover hunne wederpartij? Wij weten op deze vragen niet te antwoorden, al houden wij ons ook na het door den Schrijver aan het licht gebragte van de onschuld der betigten overtuigd. Ten slotte: ofschoon wij gelooven dat cromwel, overeenkomstig zijn wèl begrepen belang, uit eigen beweging, althans zonder van deze zijde op dit denkbeeld gebragt te zijn, op de uitsluiting van den Prins van oranje heeft aangedrongen, zoo behoeft men het er echter niet voor te houden, dat zijne vordering aan de witt, wien het: ‘Gedenk aan Loevestein’, van zijnen vader gedurig in de ooren klonk, onaangenaam zal zijn geweest. De Protector zou waarschijnlijk den eisch niet gedaan hebben, zoo niet zijne kennis van de met de zijne overeenstemmende gezindheid van de witt en diens vrienden omtrent het Huis van oranje hem op de inwilliging had doen hopen.
Mr. j.t. bodel nijenhuis deelt omtrent den Amsterdamschen Burgemeester nicolaas cornz. witsen eenige verspreide bijzonderheden mede, die den lust opwekken naar eene levensbeschrijving van dien beroemden man, waartoe, bij het bestaan van een door witsen zelven, op zeventig-jarigen leeftijd opgesteld, vrij uitvoerig berigt van zijn leven, en van zijne uitgebreide briefwisseling, dertig jaren met zijnen Deventerschen vriend cuperus gevoerd, de hoop niet is afgesneden. Uit het hier vermelde leert men belangrijke bijzonderheden kennen van witsen's afkomst, opvoeding, reizen, en de betrekkingen die hij sinds het jaar 1671 tot aan zijn dood in 1717 bekleedde. Groot waren zijne verdiensten, zoo jegens zijne geboortestad, tot wier bestuur hij in 1671 geroepen werd; inzonderheid in den hagchelijken toestand waarin de stad in het volgende jaar verkeerde (*), als jegens het geheele land,

{==576==} {>>pagina-aanduiding<<}
vooral bij den togt van willem III naar Engeland in 1688, tot welks gelukkigen uitslag hij met al zijn vermogen medewerkte, terwijl hij als Gedeputeerde te velde, zelfs nog op ver gevorderden leeftijd, aan zijn vaderland dienst bewees. Stond hij bij Engelands Vorst, en bij Ruslands Heerscher Czaar peter I, in gunst en achting: hij-zelf besteedde zijn invloed en vermogen tot bescherming van de om de Godsdienst uit Frankrijk gevlugten, en tot aanmoediging van kunstenaars en jeugdige talenten. De eerste stappen tot de aankweeking van de thans zulk eene winst gevende koffij op Java, en vervolgens in Suriname, gingen van hem uit. Natuur-, wis- en aardrijkskunde, die van den scheepsbouw, handel en waterstaat, en andere wetenschappen, vonden in hem een ijverig beoefenaar en voorstander, terwijl zijne kennis en bekwaamheden versierd werden door ongemaakte Godsvrucht. Zulk een man, aan wien zijne tijdgenooten zoo veel verschuldigd waren, verdient ook bij het nageslacht in zegenend aandenken te blijven.
Is sinds de laatste jaren de aandacht gevallen op de lotgevallen hier te lande van de zoogenoemde Heidens of Egyptenaren, van welk zonderling volk de herkomst nog in het duister schuilt: Mr. j. dirks levert voor de kennis van hun verblijf op onzen bodem nieuwe bouwstoffen, getrokken uit een in 's Rijks Archief berustenden bundel, gemerkt: Crimineele papieren 1725, uit welke wij zien op welken lagen trap van zedelijkheid deze menschen stonden, die als de wilde dieren in bosschen en holen hun verblijf houdende, en van het eene naar het andere oord zwervende, door roof, inbraak en moord zich berucht, en vooral het platteland hoogst onveilig maakten, gelijk de dorpen der Langestraat omtrent dien tijd daarvan de ondervinding hadden. Nog tot over de helft der vorige eeuw bevonden zich Heidens te Charlois tegenover Rotterdam. De bijdrage van den Heer dirks moge met het door anderen geleverde tot eene volledige beschrijving der Geschiedenis van dezen volkstam onder ons leiden.
Ten slotte volgen de Aankondigingen en Berigten van: den Historischen Roman, hlodwig en chlotildis, door hendrik

{==577==} {>>pagina-aanduiding<<}
conscience, met aanwijzing van de misslagen tegen de Geschiedenis daarin; de Munten der voormalige Heeren en Steden van Overijssel van de vroegste tijden tot aan de Pacificatie van Gend, door p.o. van der chijs; Overzigt van het Nederlandsch Rijks-Archief, uitgegeven op last van Z. Exc. den Minister van Binnenlandsche zaken, eerste Stuk; het Necrologium, en het Tijnsboek van het Adellijk Jufferen-Stift te Hoog-Elten, medegedeeld uit het onuitgegeven oorspronkelijk handschrift, benevens eene Geschiedenis der Abdij (met afbeeldingen), door n.c. kist; en het tijdrekenkundig Register van Oorkonden, berustende in het Oud-Archief der Gemeente Hattem, opgemaakt volgens besluit der Gedeputeerde Staten van Gelderland, door p. nijhoff.




Ons Vaderland. Historisch-Romantische Schetsen uit de Vaderlandsche Geschiedenis. Van de vroegste tijden tot op heden. Door G. Engelberts Gerrits. Met medewerking van eenige Vaderlandsche Geleerden en Letterkundigen. Tweede Deel. Met vignet. Te Amsterdam, bij Allart en van der Made. 1856. In gr. 8vo. 296 bl. f 2-50; bij inteek., voor het geheele werk, f 1-80.

Onze goede verwachting door het Eerste Deel van dit werk opgewekt, is bij dit Tweede niet verminderd. Een schoone stijl en schilderachtige voordragt paart zich ook hier aan het gewigt van den inhoud. De Schrijver toovert de gebeurtenissen van den eersten vrijheidskamp der Batavieren, waarop zoo vele andere gevolgd zijn, door hunne nakomelingen tegen verschillende dwingelanden gevoerd, voor oogen. - Voor afwisseling is gezorgd van proza met poëzij, van de stille huiselijke tooneelen met de woelige van het openbare leven, van die der heilige wouden, waaruit ieder oningewijde geweerd werd, met die van het bloedig oorlogsveld en Rome's pracht en schouwspelen. Wij zijn getuigen van het losbreken des lang bedwongen misnoegens, dat een onbeschaafd, maar dapper volk naar de wapenen deed grijpen, om zich aan de boorden van den Rijn, vooral te Xanten, aan zijne verdrukkers geducht te maken. - De karakters zijn goed volgehouden: velleda, wier orakelzangen onwillekeurig het oor boeijen, zoo als de Geschiedenis haar teekent; brinio en civilis als de

{==578==} {>>pagina-aanduiding<<}
moedige handhavers en wrekers van hunne geschonden eer en van de vertrapte regten huns volks. In den tolk van anacreon ziet men den Romeinschen saletjonker, wiens plaats te Bajae, niet onder de forsche Friezen, Kaninefaten en Batavieren was; in labeo, die ten slotte loon naar werken ontving, de type van de diep gezonken zeden dier dagen. Maar lupercus en cerialis, ofschoon niet vrij van de gebreken huns tijds toonen, dat de heldenaard van oud Rome van zijne zonen nog niet was geweken, en lyso en de ongelukkige cnejus, dat ook onder nero de deugd niet was uitgestorven. De onzinnigheden en wreedheden van dien broeder-, gade- en moedermoorder, en de verkwistende weelde van zijne hoofden hofstad staan op hare plaats, door de gevangenis van claudius civilis, van den grijzen Bard udo, en het verblijf der beide Friesche opperhoofden te Rome, aangewezen. Gelukkig achten wij de greep van arminius' zoon te doen optreden als wreker zijns vaders, en van Germanje op de overigens verraderlijk overvallen en vermoorde keurbenden. Doch vooral voor jeugdige lezers van zijn werk is des Schrijvers aanmerking gepast, omtrent de door de Germanen als eene deugd vereerde, maar door christus' leer gebrandmerkte wraakgierigheid. - Vermoeid van de bedrijven van list en woeste wreedheid, rust het oog met welgevallen op de liefelijke verschijningen van brita, des gedooden julius paulus' weduwe, en hare dochter gida; en verlustigt zich in de schilderingen van het natuurschoon van Batavië's toen nog weinig bebouwden grond, en vangt het oor gretig de toonen op der vaderlandsche lier; terwijl men zich op het einde verheugt, dat na verwoede strijden, de vrededronk, met erkentenis van Batavië's onafhankelijkheid,
werd aanvaard.
Veel zorg is in deze Schetsen besteed aan al wat tot de Godsdienstige, huiselijke en maatschappelijke gebruiken der hier optredende volkstammen betrekking heeft. De lezer bekomt naauwkeurige denkbeelden van hunne spijzen, dranken en maaltijden (onder den smakelijken (?) jagtbuit worden evers en wolven geteld), van hunne offeranden en wigchelarijen, en van hunne kleeding, wapenrusting, en krijgvoering. Kleine opmerkingen, als over de gebruiken van het Juul- of Zonnefeest, op het latere Kersfeest overgegaan, en over den oorsprong van het hoepelen der jeugd, verhoogen de belangstelling.

{==579==} {>>pagina-aanduiding<<}
Doch vrijer bewegen zich de Schetsen in het voorstellen der gebeurtenissen, en van de personen die ze uitvoerden, en in de opgave van de ligging der plaatsen waar zij voorvielen. In dezen bevatten zij eene mengeling van waarheid en verdichting, van het zekere en onzekere, waaromtrent de Schrijver slechts een enkelen keer - omtrent eene overlevering in het huis der wassenaars, die zich van civilis afkomstig achten - gemeend heeft zijnen lezers rekenschap te moeten geven. Wij keuren in romantische verhalen niet af het gebruik maken van de overlevering tot opluistering der gebeurtenissen, tot opvoering van personen die denkelijk nooit geweest zijn waar men ze brengt, en tot plaatsbepalingen die misschien geheel anders waren. Maar wij hadden gewenscht, wel niet onder de beschrijving, waardoor de illusie zou verdwenen zijn, maar achter ieder Deel met een woord aangeduid te zien, wat historisch waar, en wat twijfelachtig of onwaar is. Het verwekken van verkeerde begrippen zou er door vermeden zijn, en deskundigen zouden de Schetsen met meer genoegen gelezen hebben. Op die aanduiding geeft het bijgevoegde historisch regt, en engelberts gerrits belooft zelf zorgvuldig te zullen waken, dat de Geschiedenis niet aan den Roman worde opgeofferd. Wij behoeven hem niet te zeggen, dat de identiteit van Grinnes met Gorinchem, van Vada met Wageningen, van Arenacum met Aart, van het Sacrum nemus met het Haagsche bosch, en van Nabalia met een tak van den IJssel - het steedje Navalia zullen wij daar laten - evenmin te bewijzen is, als de stichting van het Valkhof door julius caesar op het gezag van karel den Stoute, voor wiens onversaagdheid wij allen eerbied hebben, zonder van zijne antiquarische en historische bekwaamheid te hebben gehoord; terwijl het eiland der Batavieren eerst na caesar's tijd de wapenplaats der Romeinen
werd; dat ook het in brand steken van Rome op last des Keizers vermoedelijk, maar niet zeker is. Zelfs jegens een nero is men regtvaardigheid verschuldigd. - De zeeschuimer gannascus zou vreemd opzien over de rol die men hem te Castra Vetera laat spelen; en dat de steeds als eene Batavische voorgestelde Alrune op het laatst, in een oogenblik van den toren van caligula naar den omtrek der Lippe verplaatst, eene Bructerische wordt, komt er wonderlijk achteraan. Velleda heet beurtelings Priesteres, Wigchelares en

{==580==} {>>pagina-aanduiding<<}
Druïdes, en Barden en Druïden komen als synoniem voor. Maar de Germanen hadden Priesteressen, die tevens, gelijk de Priesters, het ambt van wigchelarij en voorzegging waarnamen, en Barden, heldenzangers, maar geene Druïden, die in Gallië te huis behoorden. - Indrukwekkend was de aanblik van Rome's Raad, door pyrrhus' Afgezant met eene vergadering van Koningen vergeleken, in de dagen van fabricius en curius. Ten tijde van augustus was, hoewel het onder zijne opvolgers tiberius, caligula en nero nog veel verergerde, de strenge voorvaderlijke deugd reeds te zeer verbasterd, niettegenstaande den luister waarmede de uitstekendste Geschiedschrijvers en Dichters zijne eeuw bestraalden.
Onze aanmerkingen mogen ten bewijze verstrekken van het belang dat wij in deze Historisch-Romantische Schetsen stellen, en van onze zucht om iets bij te dragen tot verhooging van de waarde des werks, dat ook keurig is uitgevoerd. - Tien portretten van de oranje-Vorsten, vervaardigd in groot colombier, zullen als premie voor de Inteekenaren worden gegeven, en daarbij voor hen die het verlangen, zullen levensbeschrijvingen der afgebeelde Vorsten worden gevoegd à 50 cents het stuk. - In dagen waarin de eer van Neêrlands volk van onderscheidene zijden bezwalkt wordt, doet het goed, een man die het derde eener eeuw zijne pen aan de Vaderlandsche Geschiedenis gewijd heeft, zoo krachtig zijne stem te hooren verheffen voor de verdiensten van het voorgeslacht. Hij vinde vele navolgers, en zijn werk tal van lezers!




Poetarum Latinorum carmina selecta, in tironum usum collegit et describi curavit Dr. J.J. de Gelder. Lugduni-Batavorum, apud de Breuk et Smits. ciƆiƆccclvi. In 8vo. 76 bl. f :-80.

Het ligt in den aard der zaak, dat de deugd of ondeugd van een schoolboek, dat met een praktisch doel geschreven is, het best door de praktijk kan gekend worden. Daar Ref. hier nog geene gelegenheid toe gehad heeft, moet hij zich bepalen, om den lezer bekend te maken, wat hem hier wordt aangeboden.
Wij vinden hier in drie Hoofdstukken:

{==581==} {>>pagina-aanduiding<<}

I. Dactylische verzen, namelijk: 1. Afzonderlijke Hexameters. 2. Hexameters met Pentameters verbonden.
II. Zesvoetige Jamben en Epigrammata, en wel: 1. Afzonderlijke Jamben. 2. Fabulae Aesopicae. 3. Epigrammata van martialis.
III. Uitvoerige stukken uit ovidius, catullus, tibullus en virgilius.
Voor I. 1, 2, en II. 1 vindt men eene korte uiteenzetting van den aard der Hexameters, Pentameters en der zesvoetige Jamben.
Prof. cobet heeft den Schrijver geholpen, om den tekst te zuiveren. Hij heeft zich minder op diplomatische trouw in de keus zijner lezingen dan wel op volkomen duidelijkheid toegelegd.
Nu weet de lezer wat hij hier te wachten heeft. Hierop kan hij des verkiezende zijne aanmerkingen maken. Wij willen er nog het volgende van zeggen.
Dat Prof. cobet zich met schoolboeken afgeeft, is eene deugd. De Litteratoren zien wel eens op het onderwijs uit de hoogte neder, en toch is dit hun ambacht, om de zaak nu eens bij haren naam te noemen. Daarom is het uitmuntend, dat de Professoren hierin een beter voorbeeld geven.
Dat Dr. de gelder zich bij de keus der lezingen vooral op duidelijkheid heeft toegelegd, is óók goed; doch dat hij zich weinig om de handschriften bekommerd heeft, is zulks minder; daar nu ligtelijk plaatsen verkeerd in de hersenen der leerlingen blijven hangen, hetgeen naderhand tot verkeerde aanhalingen, enz. aanleiding kan geven.
Het prosodisch gedeelte van dit werkje geeft te veel of te weinig. De Schrijver had, òf de geheele Prosodie maar aan de Grammatica moeten overlaten, òf ook regels voor de quantiteit geven. Nu hebben de leerlingen, om te kunnen scandéren, nog eene andere Prosodie noodig, waarin zij alles nog eens vinden wat hun hier geboden wordt.
Eindelijk is er nog eene aanmerking op den titel. Dr. j.j. de gelder is geen Latijn. Het moest zijn: j.j. de gelder, Lit. Hum. Doct.
Het boekje is goed uitgevoerd, en niet duur, zoodat het in dit opzigt niemand behoeft af te schrikken.





{==582==} {>>pagina-aanduiding<<}

Costerliedjes. Souvenir aan Haarlems Julijfeesten, in 1856. Door W.J. van Zeggelen. Te Haarlem, bij A.C. Kruseman. 1856. In zakformaat. 56 bl. f :-60.

Eene geestige vrouw schreef ons: ‘De letterkunde is bij de Costersfeesten vergeten; het mechanisme is gehuldigd, en de bezielende kracht voorbijgezien; het is een feest geweest voor “den baas”, niet voor den genius.’ Dat is in een figuurlijken zin volkomen waar; want de zetters en drukkers, maar niet de Schrijvers, zijn tot de feesten genoodigd; maar als men 't woord ‘baas’ in den eigenlijken zin neemt, wordt de zaak nog vreemder: want de knechts der drukkerijen zijn tot de feesten genoodigd; maar de ‘bazen’ zijn, even als de Schrijvers, te huis gelaten: althans zoo is 't door velen opgevat; niet zonder spijt, wijl tot de fondsen voor het beeld minder door de knechts dan door de ‘bazen’ is bijgedragen, en de kunst beter vertegenwoordigd wordt door den meester dan door zijn knecht of leerling. Ook bij de onthulling waren de mannen van 't vak op den achtergrond geplaatst; hetgeen den Dichter der ‘Costerliedjes’, die meestal den uitvinder der drukkunst sprekende invoert, coster doet zeggen (bl. 36):

Maar wat mij vreemd in de oogen viel, 
Ja, wat mij zeer deed in de ziel - 
Was dat mijn jongens niet vooraan, 
Maar achter 't schuthek moesten staan. 
 
't Is goed, het waait van daag heel straf, 
De booze bui waait van mij af, 
Zoo, kindren, dooft ook gij 't venijn, 
En denkt: dat ze niet wijzer zijn! 

Blijkens het liedje: ‘Feestdiné en Typographenhonger’, is ook, toen 't op toasten, bekeren, en versterken van den ligchamelijken mensch aankwam, zonder complimenten op hen het Noord-Amerikaansche ‘Help u-zelf!’ toegepast; terwijl Haarlem een honderdtal autoriteiten en aanzienlijken op 't Paviljoen vergastte aan een dîné van niet minder dan vijftien gulden 't couvert. De grappig knorrige Zanger, die mede aan 't hoofd eener kapitale drukkerij staat, behandelt dat contrast, en de opinie er over van hem-zelven en de confrères, in eene

{==583==} {>>pagina-aanduiding<<}
hier voor een gedeelte volgende apostrophe, op de wijs van: Pour dot ma femme a cinq sous:

Heeren van het Pavilloen 
Magen die zich feestlijk vulden, 
A raison van vijftien gulden 
Kan men fijne beeten doen. 
Eet braaf, drinkt braaf, enz. 
Beter dan de typograaph. 
 
Ginder laat een deune kok 
't Schrale maatje scherp gevoelen 
Aan die vogels in den Doelen, 
Hunkrend naar een fermen brok; 
Denkt dat ze in den vroegen morgen uitgevlogen zijn van stok. 
 
Heeren, die daar jubileert, 
U vermeidt in coster's glorie, 
Die, ter eeuwige memorie, 
Daar op Haarlems gaven teert; 
Eet braaf, drinkt braaf, enz. 
Beter dan de typograaph. 
 
Ginds ook viert men coster's eer; 
Maar bij al die zwoegerijen 
Valt de honger zwaar te lijên; 
Van den morgen in de weer, 
Gaf het raadhuis wel een broodje, maar de typograaph lust meer. 
 
Eet braaf, drinkt braaf, 
Beter dan de typograaph! 
 
Komt eens coster's feest weêrom, 
Dan zult gij dien krimp niet dulden, 
Denkt: het kost per man twee gulden, 
't Is voor hen een heele som! 
Mooglijk leggen de arme zwoegers voor dat feestmaal weken krom! 

De Commissie voor het feest heeft bij hare schikkingen en maatregelen, zoo 't schijnt, het minst gedacht aan hen die reden hadden om te denken dat zij 't meest in aanmerking zouden komen. Dat is door sommigen op ernstigen toon gegispt, door anderen op luimigen toon gehekeld. Het Purmerender weekblaadje, dat - in 't voorbijgaan gezegd - door eene soort van van effen schijnt geschreven te worden, en daarom wel waardig is algemeen te worden gelezen, heeft er een

{==584==} {>>pagina-aanduiding<<}
paar allergeestigste artikelen over geleverd in proza. En wat eene geestige hekelpen er over te zeggen vond in poëzij, is 't publiek aangeboden in dit eenvoudig, maar sierlijk uitgevoerd bundeltje. Het bevat een ‘Voorzang’ en ‘Nazang’, en dertien liedjes, over even zoo vele momenten van het feest; van de aanstalten af tot het vuurwerk toe, waarbij een timmerman, dien de Purmerender tot ridder wil hebben benoemd, duizend vrouwen deed vallen. Wie een regt aangenaam souvenir van de feesten wil hebben; wie eens wil lagchen over 't geen hem daar niet bevallen heeft; wie netjes met anderen bijeengevoegd de liedjes bezitten wil, die hem aan 't schrale drukkers-dîné hebben opgevrolijkt, koope dit boekje; hetwelk ook weder getuigt van de vruchtbaarheid der Muze van onzen luimigen van zeggelen.




Vaderlandsche Zangen. Verzameld door Mr. G. Groen van Prinsterer. Tweede druk. Te Utrecht, bij Kemink en Zoon. 1856. In kl. 8vo. 168 bl. f :-75.

Het was eene goede gedachte van den Schrijver van het ‘Kort Overzigt van de Geschiedenis des Vaderlands’, eene verzameling te geven van verzen uit vroegeren en lateren tijd, waarin voorname gebeurtenissen of personen op indrukmakende wijze worden vermeld. Langs dezen weg kan de kennis onzer vaderlandsche letterkunde meer bevorderd en vruchtbaar gemaakt worden tot aankweeking van die gezindheden welke de Schrijver noodig wenscht. Het is eene Bloemlezing uit marnix van st. aldegonde, vondel, cats, huygens, hooft, hugo de groot, antonides, g. brandt, vollenhoven, de van haren's, van alphen, w. en k.w. bilderdijk, da costa, m.c. van hall, loots, rau, a. loosjes, de van lennep's, simons, kemper, tollens, koenen, withuys, en anderen, die - al zou het den kenner onzer vroegere en latere Dichters weinig moeite kosten, haar nog aan te vullen - de kenmerken draagt van met bijzondere zorg en smaak te zijn zamengesteld. De tweede druk is slechts met een tweetal stukjes vermeerderd.


{==585==} {>>pagina-aanduiding<<}

Bloemen. Keur van Nederlandsche Poëzij. Eerste Verzameling. Tweede druk. In post 8vo. VIII en 224 bl. f :-70; in linnen, met staalplaten, f 1-80. - Tweede Verzameling. In post 8vo. VIII en 232 bl. f :- 70; in linnen, met staalplaten, f 1-80. Te Amsterdam, bij Allart en van der Made. 1856.

Dat de eerste verzameling van deze ‘Bloemen’ bij ons publiek welkom is geweest, blijkt uit den zoo spoedig gevolgden herdruk, en uit eene tweede verzameling waarin wij nog stukken vinden van verscheidene onzer verdienstelijkste Dichters, wier namen in eene Bloemlezing niet mogen ontbreken. Wij hadden wel gewenscht dat de Verzamelaar, de Heer hilman, ons in de Voorrede eenigzins had bekend gemaakt met het beginsel waardoor hij zich bij het bijeenbrengen van deze Bloemlezing heeft laten leiden. Het valt ons uiterst moeijelijk dit hierin op te merken. Als de tweede verzameling begint met ‘Kassandra's voorspelling, door a.w. engelen’, ‘Abraham's kindschheid, door a. des amorie van der hoeven’, ‘Makasser door de Nederlanders veroverd, door a.f. sifflé’, enz., dan is het ons niet doenlijk om den draad te vinden, die zulke stukken aan elkander verbindt, en als wij, zoo voortgaande, verzen aantreffen, die noch door gelijkheid van genre, noch van tijd, noch van talent, bij elkander schijnen te behooren, dan voelen wij den wensch opkomen, dat zij, die zich opgewekt voelen tot het uitgeven van Bloemlezingen, zich eerst bekend maken met de eischen die aan hen gedaan worden. De Heer hilman geeft op: dat hij stukken gaf die van algemeen belang en voor de declamatie geschikt zijn; maar deze uitdrukking is zeker ál te onbepaald, en zulk een doel sluit gewis eene meerdere orde niet uit. Bij een herdruk, dien wij - ook mede door den goedkoopen prijs, waarvoor men een groot aantal van gedichten, en van zeer vele meesterstukjes bijeenvindt - van deze twee verzamelingen verwachten, zoude hierop, meenen wij, nog door den Verzamelaar kunnen worden gelet, opdat zijn arbeid nog meer dienstbaar worde aan de bevordering van de kennis van, en den smaak voor de vaderlandsche
poëzij, die hij lief heeft.





{==586==} {>>pagina-aanduiding<<}

Één uit velen. Een Verhaal uit het Volksleven. Door F.M. Dikema. Te Groningen, bij J.B. Wolters. 1856. In gr. 8vo. 24 bl. f :-30.

Slaat de titel op de strekking of op de fabel van dit rijmstukje? Beschouwt de Heer dikema zijn vers als eene der vele pogingen om het Afschaffings-Genootschap te helpen; of wil hij zeggen: dat er vele zulke dirken en mina's worden gevonden als hier worden voorgesteld? In het eerste geval ziet hij juist; maar in het laatste getuigt de titel van de overdrijving van welke de voorstanders zelfs der beste zaken zich niet weten vrij te houden.
Dirk en mina zijn wèlgestelde landlieden, maar worden in een paar jaren tijds geheel verdierlijkte wezens, doordien zij des zondags avonds ‘eenig geestrijk vocht’ laten halen, en dat met vrienden gebruiken, hetgeen hen aan den drank brengt.
Voor een proza-verhaal, in populairen trant, moge die stof geschikt zijn, voor een gedicht is zij mager. De Schrijver geeft dan ook méér, ja, zelfs véél meer dan noodig is. In het eerste gedeelte: de beschrijving van eene huwelijks-in-zegening, zonder eenige handeling of idéé, en die niets ter zake doet, dan dat zij de ontknooping nog onwaarschijnlijker maakt. In het tweede gedeelte: de beschrijving van het gelukkige der eerste huwelijksjaren van een echtpaar dat alle goede eigenschappen in zich vereenigt, godsdienstig, menschlievend, arbeidzaam, opgeruimd, tevreden, gastvrij is; maar twee jaren later in eene ellendige stulp, ligt de man

een dronken lijk (!!) 
in de armen van den dood; - 

hij is gestorven aan de cholera, maar niemand heeft van zijn lijden gehoord; want

De drankroes boeit zijn vrouw 
nog steeds in ijzren (?) banden. 

Zij zit neêrgehurkt bij eene doodkist.

Wat of dat kistje houdt?.... 
het lijkje van haar kind.... 
Een prooi van nood en koû, 
het wicht eens zoo bemind!.... 


{==587==} {>>pagina-aanduiding<<}

Zal dit verhaal een dronkaard bekeeren, of een wankelende voor vallen behoeden? Wij twijfelen er aan, en als dichterlijk voortbrengsel mist het alle waarde. Men ontvangt hier plat proza op rijm, naar maat en rijm soms akelig verwrongen, en zonder het minste straaltje van poëtisch vuur, inzigt, of verheffing; tenzij men als zoodanig de stippen of punten wil aanmerken, die aan het slot en tusschen de regels zijn gezaaid. Er zijn zelfs vier gehéele achtereenvolgende regels enkel met punten gedrukt. Als die punten iets beteekenen, ware 't beter de beteekenis in woorden te geven; en beduiden zij niets, waartoe staan zij er dan?
Tot regtvaardiging van ons oordeel zijn de enkele aangehaalde versregels voldoende; wij behoeven er geene meer bij te voegen.

De Stedingers. Een Volkstafereel uit de Middeneeuwen. Door B. von Guseck. Naar het Hoogduitsch. Te Leeuwarden, bij H. Kuipers. 1856. In gr. 8vo. IV en 218 bl. f 2-30.

Wie herinnert het zich niet reeds uit de chronologische tafelen zijner schooljaren, dat in 1234 Paus gregorius IX een kruistogt deed prediken tegen de Stadingers, een Frieschen volkstam in het tegenwoordig Groot-Hertogdom Oldenburg, die van Albigensische ketterij werd beschuldigd, maar wiens hoofdmisdaad dáárin bestond, dat hij zich niet door den adel verdrukken liet, en aan de geestelijkheid de betaling der tienden weigerde. Dit feit, en hetgeen er aan voorafging en aanleiding toe gaf, behandelt de Heer von guseck in dit werk, hetwelk door den Vertaler eene schets, maar door hem-zelven een volkstafereel wordt genoemd: niet als of 't een tafereel ware uit en voor het volk; maar omdat hij in zijn verhaal aan een geheel volk de hoofdrol heeft opgedragen, die door een enkel persoon had kunnen worden vervuld. Maar dáárdoor heeft hij zich eene taak opgeladen, naar ons gevoelen, voor zijne krachten eenigermate te zwaar. Een geheel volk te schetsen, vordert in den Schrijver niet slechts eene lange, ernstige voorbereiding, om goed en grondig met de geschiedenis, zeden, gewoonten, gebruiken, en bovenal met het karakter des volks

{==588==} {>>pagina-aanduiding<<}
in den tijd der handeling, bekend te worden; maar ook in hooge mate de gaaf, om zijne subjectiviteit geheel af te leggen. Zonder voorbereiding zal von guseck zeker niet aan het werk zijn begonnen; maar 't zij geene voldoende bronnen voor hem zijn geopend geweest, of dat hem de gave der objectiviteit in te geringe mate is toegedeeld, zeker is het, dat wij uit het werk geene volkomen bekendheid met de Stedingers van de dertiende eeuw hebben verkregen. Aan de geschiedenis is de Schrijver getrouw gebleven; maar wij missen de détails die haar verklaren. Zoo spreekt hij van het streven des Graven van Oldenburg om den Stedingers hunne vrijheid te ontnemen; maar verzwijgt ons, waaruit dat blijkt. Hij gewaagt van verdrukking; maar maakt haar niet aanschouwelijk. Dat het volk de tienden aan de geestelijkheid weigert, zegt hij; maar men ziet het niet. Het volk verlaat zijne Godsdienst, doch men leest dat maar in eenige volzinnen. Nu eens laat hij den eenigen waren God aanroepen, dán weder kruist zich de menigte bij de woorden van een dweeper; maar hoe 't eigenlijk met Godsdienst en Kerk in 't algemeen gesteld is, blijft duister. Men leest ook wel dat er strijd geleverd wordt, of op handen is; maar wat er aan voorafgaat: de zamenstelling van het leger, de wapening, de verkiezing der krijgshoofden, en alle verdere bijzonderheden, waaruit men het volk en den tijd kan leeren kennen, worden schier voorbijgegaan. Ook het huiselijk leven der Stedingers blijft onvermeld. Leidt de S. ons eene woning binnen, dan wijst hij op de zwarte haren eener heldin, of op de forsche gestalte van een held. De eenige bijzonderheid die wij vernemen is deze: dat het licht der vensters in die dagen niet door glas, maar door hoorn viel. Door zulk hoorn vertoont hij ook de volksvergaderingen: men ziet vlekken, maar geene omtrekken. Nog minder aanschouwelijk is het kloosterleven voorgesteld. Van de verhouding tusschen de edelen en niet
adellijken wordt gezwegen; zelfs wordt niet gemeld wat de eersten deden, toen de laatsten weigerden hunne onde voorregten te blijven erkennen. Daarentegen is al wat voor een groot meester bijwerk zoude zijn, in dit volkstafereel hoofdzaak.
De romantische draad, door de magere historische schets heengevlochten, blinkt mede niet uit door vinding; geen enkele

{==589==} {>>pagina-aanduiding<<}
der personen boezemde ons de minste belangstelling in. De rol van isle, de Stedinger maagd, is reeds op bladzijde 17 ten einde. Thammo is altijd dapper en sterk, en grootmoedig, maar hartstogt kent hij niet. Kurt van lauenburg doet niets dan anderen gelegenheid geven om iets te doen. Een ridder als hans von harpstedt kan men zich moeijelijk voorstellen, en de heks, die hier, gelijk in elken Middeleeuwschen roman, voorkomt, is van al de romanheksen zeker de minst beduidende. De personen spreken overigens niets meer dan noodig is om den lezer op de hoogte der geschiedenis te houden. Een paar alledaagsche liefdesverklaringen maken daar eene uitzondering op; maar het geheele boek bevat geen enkel tooneel dat het hart aandoet, of het gemoed verwarmt. Als de roman iets meer en beter moet zijn dan een tijdverdrijf in ledige oogenblikken, dan is, ook uit dit oogpunt, de S. ver beneden zijne roeping gebleven.
Waarom dan deze Stedingers vertaald? De Vertaler zegt: het werk te hebben overgezet tot eigen oefening en genoegen. Dat zij zoo. Maar waarom het dan uitgegeven?
Op de overzetting hebben wij alleen aan te merken dat zij hier en daar te schoolsch en stijf is. ‘Het overwigt der Kerkvorsten’, - ‘de ziel des wilden’, vinden wij stootend, maar meer nog gezegden als: ‘wat schort der zieke’; - ‘uwen woorden zal ik indachtig zijn’: - 't is mijnen ouden oogen daar te donker’ (dit zegt de heks!); - ‘zij was eener onmagt nabij’, enz. Voor Germanismen houden wij, onder anderen, het ‘ontdrijven van eene plank’, - het deelachtig worden ‘aan een zwaren vloek’. Ook meenen wij dat men in eene vrije overzetting den S. niet behoeft te volgen als hij spreekt van ‘den ijskorst der verharding’; - ‘den kouden dood onder het ijs’; - ‘eene opene ziel die in vertrouwelijkheid overvloeit’; - ‘eene ziel voor elken wekelijken indruk verhard’. - Overigens is de taal goed, en de stijl duidelijk. De typographische uitvoering en het titelvignet verdienen lof.

Sebastopol; geschiedkundige Roman uit den tegenwoordigen tijd. Door Sir John Retcliffe. Aflev. 1-6. Compleet in 24 Afleveringen, met gesteendrukte titels en vignetten. Te Groningen,

{==590==} {>>pagina-aanduiding<<}
bij H.R. Roelfsema. 1856. In gr. 8vo. f :-50 per Aflevering.

Het was voor dezen in vele opzigten verdienstelijken roman niet gelukkig, dat de vesting eindelijk genomen, en hare verovering de grondslag werd van onderhandelingen, en van den daarop zoo onverwacht gevolgden vrede. Was, een jaar geleden, de naam der stad, die een der sleutelen van het Russische Rijk mogt genoemd worden, alleen genoegzaam om ieders belangstelling op te wekken, thans behoort hare geschiedenis alreeds tot het verledene, en slechts zelden komen het merkwaardige beleg en de krachtige en roemvolle verdediging nog ter sprake. Van daar welligt dat ook dit boek minder bekend is dan het verdient; het mist nu: ‘le mérite de l'à-propos’; ware men een jaar vroeger met de uitgave begonnen, dan had het welligt behoord onder de meest geroemde geschriften van den dag. Hoe 't zij, wij zouden het jammer vinden als, door gebrek aan debiet, de oorspronkelijke uitgave, of de Hollandsche vertaling moest worden gestaakt, en het is daarom, dat wij er de aandacht op vestigen, hoewel er nog maar een zestal Afleveringen van zijn verschenen.
De Schrijver is, naar het schijnt, iemand die den weg weet in de doolhoven der diplomatie, en zeer goed bekend is met de vergaderingen der demokraten van Frankrijk en Duitschland, en met het hof van napoleon, en met het inwendige van het Serail.
Eerst leidt hij den lezer in de kerk der Invaliden te Parijs, waar het kluwen gesponnen wordt dat later over een groot deel der aarde zal worden ontrold, en verplaatst hem dan in eene vergadering van Marrianisten, om getuige te zijn van de woelingen der hedendaagsche Jacobijnen. Te Smirna treffen wij, in een volgend Hoofdstuk, eenige oude kennissen aan, en wordt onze aandacht gespannen door historische episoden, als: de gevangenneming van den Hongaar costa, den moord aan den Oostenrijkschen zee-officier Baron von hackelberg gepleegd, en eenige feiten van den beruchten condottière san katarchi. Van daar treden wij de salons der Vorstin de lieven binnen, om het leven van den hoogen Russischen adel te Parijs te leeren kennen, en al zijn de ten tooneele gevoerde

{==591==} {>>pagina-aanduiding<<}
personen in hunne handelingen aanmerkelijk verschillend van die welke wij hier ontmoeteden, niet minder gaarne volgen wij van daar den Auteur onder de Montenegrijnen, wier eigenaardige levenswijze en gewoonten hij op eene wegslepende wijze verhaalt. Scutari, en dan alweder Parijs, Smirna, Berlijn, Weenen, en, eindelijk, Constantinopel, het Serail en de Divan, zijn de plaatsen waar de helden der geschiedenis en van den roman zich bewegen en handelen, in betrekking tot het grootsche drama dat in het Oosten werd opgevoerd.
Het plan van dit werk is stout; de verhaaltrant levendig, de schildering van natuurtafereelen, plaatsbeschrijving, zeden en gewoonten, boeijend, soms zelfs meesterlijk. De Schrijver werpt een diepen blik in de politieke vraagstukken van den dag, en zijn werk getuigt van een onbevangen, onpartijdig en gescherpt oordeel. Wij durven retcliffe's ‘Sebastopol’ gerustelijk naast relstabb's ‘1812’ plaatsen. De bijval waarmede die roman in der tijd ontvangen werd, mag aan retcliffe's geschrift niet worden onthouden.
Wij zien verlangend uit naar de volgende Afleveringen. Moge onze korte aankondiging strekken om het publiek tot de lezing, en den Uitgever tot de verdere uitgave aan te moedigen!

De Goudmakers en het dorp Goudendal; een Verhaal van H. Zschokke, Schrijver van: ‘Alamontade’, enz. Naar den zevenden druk, uit het Hoogduitsch. Te Sneek, bij van Druten en Bleeker. 1856. In kl. 8vo. 150 bl. f :-75.

Er wordt tegenwoordig veel voor en in het belang van het volk geschreven. Wij achten dit prijzenswaardig, vooral wanneer men dit schrijven als middel gebruikt om kennis en wetenschap onder de mindere klassen te brengen. In dat opzigt komt aan Duitschland de eer toe, dat het de beste Schrijvers voor het volk heeft opgeleverd. Nevens bitzius, von horn, auerbach, en anderen, verdient ook zschokke met onderscheiding genoemd te worden. Onder het vele goede dat hij schreef, komt zijn ‘dorp Goudendal’ eene eerste plaats toe. Praktische, onomstootelijke waarheid, en nuttige

{==592==} {>>pagina-aanduiding<<}
kennis worden hier, in behagelijken vorm, op eene duidelijke en boeijende wijze medegedeeld.
Oswald verlaat als jongman het dorp waar hij geboren werd, op een oogenblik dat zedenbederf, nevens onkunde en armoede, hand over hand toenemen. Hij maakt de oorlogen van het Keizerrijk mede, en brengt een goeden stuiver gelds en veel ondervinding, nevens een helder hoofd en een voor de algemeene belangen warm kloppend hart, te huis. Van dien oogenblik af vangt zijne taak aan, die edel in haar beginsel, niet minder moeijelijk in hare uitvoering is: namelijk de hervorming van het oord zijner geboorte, en de poging tot opheffing der vernietigde welvaart. Hoe hij arbeidt, en hoe hij slaagt, behoort tot de intrigue van dit boekje. Het zij ieder die 't wèl met het volk meent, ruimschoots aangeprezen. Wij gaven 't gaarne den titel van: Handleiding voor philanthropen.
Bij deze ruime aanbeveling zij ons echter eene opmerking gegund. Wij vernemen dat twaalf jaren geleden eene eerste Hollandsche vertaling van zschokke's boekje het licht zag. Dit schijnt onder de Uitgevers een strijd te hebben veroorzaakt, die aanleiding gaf tot eene vergelijking van de twee vertalingen. Wij voor ons laten de editiën brinkman en bleeker beide in hare waarde, en bepalen ons tot de verklaring, dat die van de laatstgenoemde firma zeer goed is. Toch hadden wij 't van de wakkere Sneeksche Uitgevers gaarne gezien, dat zij zich de kosten hadden getroost om dit volksgeschrift te doen omwerken, en het verhaal te doen overbrengen op Hollandschen grond. Het is nu wat erg Duitsch. Wil men tot het gemoed van ons volk spreken, dan spreke men over Hollandsche toestanden, Hollandsche karakters, Hollandsche belangen, en geve men tafereelen niet van vreemde, maar van Hollandsche zeden en gewoonten. De tweede uitgave zou daardoor de eerste verre in waarde hebben overtroffen.
De druk en uitvoering zijn fraai en goedkoop, zoo als men dat van de Heeren van druten en bleeker gewoon is.


{==593==} {>>pagina-aanduiding<<}

Boekbeschouwing.






Christus Jezus, de eenige Middelaar Gods en der menschen. Feestrede over 1 Tim. 2: 5b, gehouden in den plegtigen dankstond ter gedachtenis der Kerkhervorming, op den 31sten October 1855, door J.C. Zaalberg, Pz., Theol. Doct., en Pred. te 's Gravenhage. Te 's Gravenhage, bij M.J. Visser. 1855. In gr. 8vo. 32 bl. f :-30.

Twee Brieven aan mijne Roomsch-Katholieke Medechristenen, tevens ter beantwoording van Pater A. Frentrop en Professor J.C.H. Muré. Woorden van Waarheid en Liefde, door J.C. Zaalberg, Pz., Theol. Doet., en Pred. te 's Gravenhage. Te 's Gravenhage, bij M.J. Visser. 1855. In gr. 8vo. 224 bl. f 1-75.

Wanneer dit Nommer verschijnt, is de maand reeds aangebroken, die met den gedenkdag der Kerkhervorming wordt gesloten. Gelijk telken jare, zoo zal ook nu weder die feestdag worden gevierd, en waarschijnlijk zal ook weder de pers iets aan het licht brengen van 't geen in Protestantsche heiligdommen gesproken zal worden. Of er echter wel iets zal worden uitgegeven, dat zoo de algemeene belangstelling trekken zal, als de hierboven vermelde rede? - wij weten het niet. Bij de lezing van de preek van Dr. zaalberg liet het zich niet verwachten, dat er zooveel over te doen zou komen, als nu het geval is geweest. Wel kunnen wij bij het lezen ons voorstellen dat de preek met ingenomenheid door eene Hervormde gemeente werd vernomen; - er is gloed in en leven, die zich moet mededeelen aan hen wie dankbaarheid in de voorregten door de Hervorming aangebragt, naar het heiligdom dreef. Maar dat een Roomsch Priester den kansel beklommen heeft om openlijk voor de gemeente de leerrede van den Hervormden Predikant te wederleggen, - is dat niet een geheel buitengewoon verschijnsel? Was het niet veel meer in het belang van Rome om te zwijgen tegenover de Protestanten, hunne schriften te ignoreren en de lezing er van te verbieden? De

{==594==} {>>pagina-aanduiding<<}
heer j. zwijsen, het hoofd der Ultramontaansche geestelijkheid onder ons, zegt het toch aan zijne ‘onderhoorige geloofsgenooten,’ waaronder niet alleen de onkundigen behooren, maar ook mannen van wetenschap en talent, verre boven hem verheven, dat ‘de helsche slang door boeken en schriften haren zwadder voornamelijk verspreidt,’ en dat daarom de H. Kerk ‘verbiedt zulke boeken in te zien.’ Dat is het ware. Hadden ál de leden zijner Kerk zoowel als de geestelijken vóór een jaar dit begrepen - de Jezuïtische Pater had niet zich genoodzaakt gezien aan de wederlegging van den Hervormden Predikant zijne krachten te beproeven. Immers de heer a. frentrop verklaarde dat hij met zekerheid wist dat de feestrede van Dr. z. ‘in de handen was gevallen van verscheidene Katholieken,’ en dat, omdat ‘alle Katholieken niet even ontwikkeld zijn,’ het hem, ‘zoo niet noodzakelijk, toch allernuttigst is toegeschenen om die feestrede te beantwoorden.’ Dat die onderhoorigen van den heer zwijsen de hervormingspreek van een Predikant hadden ‘ingezien’ en gelezen, heeft dus aan een Jezuïtischen Pater, een Professor en eenen Aartsbisschop ‘door de gratie’ enz., in den laatsten tijd moeijelijkheden gebaard, die voorgekomen zullen worden, wanneer er aan het inzien van die helsche boeken en schriften eens voor goed een einde gemaakt wordt. De zaak ligt er echter toe. Indien de smaak voor Protestantsche boeken en geschriften nu maar door de lezing van Dr. zaalberg's feestrede niet is opgewekt; - indien nu maar de allen menschen eigene trek naar het verbodene geen van de onderhoorigen van den Heer j. zwijsen dringt, om eens eenig Protestantsche geschrift in te zien! Het zou mogelijk wezen. Indien van Protestantsche zijde ook al
aanvankelijk aanmerkingen werden gemaakt op de wijze, waarop de Spreker, die de woensdag-avondbeurt op den 31sten Oct. moest vervullen, van zijne verpligting zich gekweten had: - bij het zien op de gevolgen, is er voor den vriend van waarheid alle reden tot blijdschap en dank. Niet alsof het inzien en lezen van de leerrede des Hervormden Predikants reeds zoovele Roomschgezinden tot het Protestantisme terstond had doen overgaan - een dwaas wie zich dat voorstelde - maar dat ‘inzien,’ dat door de hoogste geestelijkheid onder ons als schandelijke zonde wordt verboden, is reeds een teeken, dat de leeken niet meer zóó warsch zijn van on-
{==595==} {>>pagina-aanduiding<<}
derzoek als hunne Priesters dat eischen. Dat lezen van eene Protestantsche leerrede blijkt reeds onder vele Katholieken zulk eenen invloed te hebben uitgeoefend, dat een Jezuïtische Priester op eene ongewone wijze dien meende te moeten wegnemen. En voelde de voorzigtige Pater zich zelfs gedrongen om voor zijne gemeente eenige verdienste in de Hervormingsrede te erkennen - die lof, zoowel als de grofheden waarmede de heer j.c.h. muré, Professor aan het Seminarie Hageveld, niet slechts de rede, maar ook den persoon des Protestantschen feestredenaars verguisde, waren voor den scherpzienden opmerker de bewijzen, dat het woord in een Hervormd kerkgebouw uitgesproken, onder de Roomschgezinden eenen dieperen indruk had gemaakt dan de geestelijken hadden gewenscht. De geschriften ter wederlegging van de leerrede uitgegeven, hebben zeker hun belang, als blijken van den geest die in het Roomsche kerkgenootschap in ons vaderland wordt voortgeplant in onze dagen. Wat daar in de stilte der Seminariën den aanstaanden geestelijke wordt ingeprent, is nu eenigzins aan den dag gekomen op eene, helaas, niet zeer verblijdende wijze. Het is de vraag nu maar: of eene dergelijke bestrijding voldoende is geacht en goedkeuring heeft kunnen vinden bij het verlicht
en gemoedelijk gedeelte der Roomschgezinden, die zoo gaarne de eer hunner Kerk op waardige wijze zouden hebben zien gehandhaafd. Wij zouden meenen - en wij hebben hiervoor eenigen grond - dat de wonde, die door den Protestantschen Prediker was geslagen, niet bij allen geheeld is geworden door de mannen van wie men den balsem wachtte. En het komt ons niet zoo vreemd voor, dat hier en daar - en niet bij de slechtsten - de wederlegging meer dan de bestrijding tot zeer ernstige gedachten heeft kunnen leiden. Wij hebben daarom niet zoo vele redenen tot bezorgdheid gevonden in de uitgave der feestpreek, die niet aan den geest der bitterheid het leven heeft gegeven; maar die bloot dien geest, tot dusver in het verborgen werkende, voor allen heeft aan het licht gebragt: allen wien het om waarheid te doen is, onder Roomschen en Onroomschen, tot leering en waarschuwing. En nu, nu daar, ten gevolge van dit alles, een tweetal Brieven aan zijne R.K. Medechristenen zijn uitgegeven door den Haagschen Predikant, nu zegenen wij de aanleiding die ZEw. tot de uitgave van dit werk heeft gedrongen. Toen de

{==596==} {>>pagina-aanduiding<<}
eerste Brief verscheen, hebben wij ons reeds bij het lezen van den titel en de eerste bladzijden verheugd. Wij vonden geen strijdschrift, zoo als er vele zijn, waarbij de heilige kamp voor de zaak der waarheid in eene schermutseling voor eigen personen ontaardt, waarin misschien een groot gedeelte zich verlustigen kan, doch waardoor aan het echte Christendom meer schade dan voordeel wordt toegebragt. In plaats van zich bepaald te rigten tot zijne beide tegensprekers, in plaats van de persoonlijke beleedigingen des Professors met gelijke munt te betalen, rigt hij zich tot eenen veel grooteren kring: tot de R. Katholieken, en geeft terstond de bewijzen, dat hij, de dwalingen der Roomsche Kerk bestrijdende, hare leden met liefde en achting wenscht te behandelen, als zijne Medechristenen, als broeders en zusters. Voor dezen was hij aangeklaagd door een tweetal geestelijken. Voor dezen toont hij het aan, in een toon dien menigeen niet van den vurigen aanvaller zou verwacht hebben, wat er tegen de aanklagte door hem is in te brengen. Wel is er eene scherpe ironie te bespeuren, als hij b.v. de weeklagt van Pater frentrop behandelt, maar zij rust op de liefde voor de waarheid; en als hier en daar het hart warm wordt, dan is het omdat hij zich ergert over de leugentaal waarmede de gedachtenis van groote, godvruchtige mannen wordt bezwadderd. Zoo is Prof. muré schaamteloos genoeg, om te verklaren, in een openlijk uitgegeven geschrift, dat luther zijn werk begon met hoogmoedige zucht naar meer dan heiligheid, en zeer natuurlijk, toen hij dat toppunt niet kon bereiken, ‘tot wanhoop verviel aan 'smenschen heiliging,’ en dat de groote Hervormer geleerd had, dat het, daar de mensch niet waarlijk heilig worden kon, eene dwaasheid is zich op heiliging toe te leggen en zich moede te maken met het najagen eener hersenschim. Hierop spreekt zaalberg: ‘Dit is schandelijke
leugentaal. Ik eisch van den Prof., dat hij die aanklagt openlijk, duidelijk en uit luther's eigene schriften bewijze, of verklaar hem, voor God en voor menschen, voor eenen schaamteloozen leugenaar en lasteraar, wiens vergiftige tong zelfs eenen edelen doode bezwadderen durft!’ Zulk eene edele verontwaardiging zal gewis door den Protestant niet alleen, maar door iedereen die eenig gevoel voor waarheid heeft, den Predikant tot eer worden gerekend. En evenzeer zal zulks de rondborstige

{==597==} {>>pagina-aanduiding<<}
wijze waarop hij zijne overtuiging uitspreekt. De bestrijders hadden gemeend de prediking van Dr. z. van kracht te kunnen berooven, wanneer zij nog eens hier te pas bragten de grieven, die door een paar honderd Hagenaars tegen de regtzinnigheid des Leeraars waren aangevoerd. Maar hoe listig en sluw dit plan ook mogt wezen, het kon slechts dienen om aan iemand als capadose de gelegenheid te geven tot de verklaring, dat hij zich meer kon vereenigen met den Jezuïtischen Priester dan met den Evangelischen Prediker. - Dat wapen wordt den Priesters hier uit de hand geslagen, als z. het onchristelijke van de aantijging, het dwaze der veronderstelling, het zonderlinge van het betoog, het onedele van de krijgslist, het niets beteekenende van het wapen, en het nietige van de uitvlugt, waarvan de aanklagt tegen z.'s regtzinnigheid getuigt, overtuigend aantoont. Was het wel vreemd, dat die eerste Brief met gretigheid werd gelezen, en dat het verlangen naar den tweeden daardoor krachtig werd opgewekt en zich luide openbaarde? Men zou zoo gaarne de behandeling hebben gezien van de groote hoofdvraag, en niet altijd begreep ieder dat tot het geven van een gepast antwoord ernstig nadenken en studie vereischt werd. Bij het lezen van den tweeden Brief is bij de lezers de overtuiging algemeen, dat de tijd, die tusschen den eersten en den tweeden Brief verloopen is, wèl is besteed geworden, om de zegepraal van de zaak der waarheid des te heerlijker te maken. Hier wordt over de Priester- Heiligen- en Mariavereering der R.K., tegenover christus jezus, den eenigen Middelaar Gods en der menschen, gehandeld. Eerst wordt er gesproken over Volksgeloof en Kerkleer. Wordt er van de zijde van Rome dikwijls geklaagd, dat de strijd door de Protestanten tegen haar gevoerd, meer de begrippen van het niet ontwikkeld volk, dan de eigenlijke Kerkleer betreft; z. kent de moeijelijkheden die er bestaan voor eene
bestrijding van de Kerkleer, maar heeft zich daarom bekend gemaakt met die leer, en wil zich vooral op datgene beroepen wat wel en deugdelijk als gezaghebbend niet enkel door de leeken, maar door Paus en Geestelijkheid wordt erkend. En nu worden wij gewezen op de leerregelen van het Trentsche Concilie, de groote en meestberoemde leerboeken, de geschriften van Kerkvaders, Godgeleerden, Heiligen, die ons de volkomene zekerheid geven, dat de Hervormde

{==598==} {>>pagina-aanduiding<<}
Predikant niets in zijne feestrede gesproken had dat met de waarheid streed, en dat wat hiervan door zijne tegensprekers is gezegd, voor de vierschaar der geregtigheid niet kan bestaan. Hoe blijkt het hier op eene droevige wijze, niet slechts hoe een muré - wiens ruwheid en oppervlakkigheid reeds terstond ook bij Roomschgezinden was veroordeeld - waagt te lasteren; maar ook hoe een frentrop, wien men om zijne bedaardere en slimmere redeneringen voor een meer verlicht en vrijzinnig zoon der Kerk had gehouden, met meer listigheid en sluwheid de zaken heeft voorgesteld. Als men b.v. hier verneemt dat van den laatste, die schreef: ‘Wij Katholieken aanbidden God en God alleen,’ - gezangen bestaan, waarin maria wordt gebeden om de redster van zijne ziel te wezen; dan beklagen wij eene Kerk die zulke helpers duldt, die ze niet openlijk verloochent, maar van hen heil verwacht in den strijd. Of er ook redenen bestaan voor vrees, wanneer dit geschrift in handen komt van denkende kinderen der Kerk! Daar ligt nu hier al te duidelijk de Kerkleer van Rome voor elks oogen. Wie wil, kan het hier zien, hoe daar in waarheid de zaken zijn gesteld; wat men wil en wat men al durft, om de eer der Kerk te verdedigen. De heer zaalberg zal zeker met dank op het verloopen jaar terugzien, en menigeen, die, hetzij Protestant, hetzij Roomsch, niet slechts den triomf zijner leer, maar bovenal dien der waarheid begeert, zal den bekwamen, krachtigen Godgeleerde huldigen, die hem eene schrede heeft nader gebragt tot den Eenigen Middelaar, die de Weg, de Waarheid en het Leven is.
†.





Herderlijk Onderrigt van den Aartsbisschop van Utrecht en de Bisschoppen van Haarlem en Deventer, over de onbevtekte ontvangenis der H. Maagd Maria. Te Utrecht, bij J.A. van Woestenberg. 1856. In gr. 8vo. 36 bl. f :-35.

Als een zeer opmerkelijk teeken van onzen tijd beschouwen wij dit ‘Herderlijk Onderrigt’ van een drietal zeer hooggeplaatste Roomsch-Katholieke Geestelijken in ons Vaderland, en voelen ons geroepen er de aandacht onzer Protestantsche en Roomschgezinde lezers op te vestigen. Het geschiedt nu en dan, dat er, bij eene bijzondere aanleiding, een herderlijke

{==599==} {>>pagina-aanduiding<<}
brief uitgaat van de mannen die het op den titel genoemde drietal aloude Bisschoppelijke zetels in ons Vaderland bekleeden, en zich, door hun vrijen, vaderlandschen Christelijken zin, de achting van alle weldenkenden hebben waardig gemaakt. Maar de onderrigtingen door hen in het licht gegeven, werden gewoonlijk alleen gebragt in handen van dat kleine gedeelte Roomschgezinden van echt Nederlandschen oorsprong, dat prijs stelt op zijne herinneringen, en zich door geen Jezuïtischen invloed, hoe magtig ook, van het spoor der vaderen heeft laten brengen. Het herderlijk schrijven had dan ook meest ten doel om tegen de aanvallen der sterke Ultramontaansche partij, waaraan het eerwaardig overblijfsel der oude vaderlandsche Roomsche Kerk was blootgesteld, de getrouwe kudde te sterken en op haar standpunt te bevestigen. Wel waren deze brieven gerigt aan alle Katholieken in Nederland; maar het viel der Jezuïtischgezinde geestelijkheid, die langzamerhand de heerschappij hier had weten te bekomen, niet moeijelijk, dergelijk schrijven als de vrucht eener dwaze aanmatiging te doen voorkomen, en hiertegen, als ware het eene pest, te waarschuwen. De onkundigen, de onnoozelen en de onverschilligen begeerden zich met de zaak niet dieper in te laten, en lieten zich door den onregtvaardigen scheldnaam ‘Jansenisten’ in den waan brengen, dat men hier met de gevaarlijkste scheurmakers te doen had. In den laatsten tijd, bij de invoering der Pauselijke Bisschoppen in Noord-Nederland, is de aandacht, ook van Protestanten, meer gevestigd op de Oud-Roomschen, die krachtig optraden om hunne regten te doen gelden. Belangrijk waren de bewijzen van een vrijeren geest die van deze zijde werden gegeven. Maar boven deze meenen wij het officiële stuk, dat wij voor ons hebben, te moeten aanmerken als een ernstig verzet tegen den Jezuïtischen geest, die het nieuwe leerstuk van de onbevlekte ontvangenis van maria in het leven riep.
Het blijkt hieruit hoe er ook mannen van Godgeleerde wetenschap zijn, verdedigers der Roomsche Kerkleer, die, van hun standpunt, het nieuwe leerstuk met geen minder kracht dan de Protestant bestrijden. Worden de H. Schrifturen, de eerbiedwaardige overlevering, het voortdurend gevoelen der H. Kerk, de wonderlijke eenstemmigheid der Katholijke herders en geloovigen, en de schitterende akten en konstitutiën der Pausen,

{==600==} {>>pagina-aanduiding<<}
zijne voorgangers, door Paus pius IX genoemd als de gronden waarop zijne beslissing aangaande de H. Maagd berust; - het ‘Herderlijk Onderigt’ toont overtuigend dat het tegendeel blijkt, en dat de Apostolische brief van den 8sten December 1855, uitgevaardigd op naam van den tegenwoordigen Paus, een zamenweefsel is van onwaarheden, waarbij het geloof, dat allen Katholieken dierbaar is, wordt geschonden. Dit ‘Onderrigt’ heeft eene niet gewone beteckenis, en zal door den Geschiedschrijver van de Roomsche Kerk in onze eeuw moeten worden vermeld, naast de luide en krachtige getuigenissen die uit de Roomsche Kerk zelve, in verschillende landen, tegen het nieuwe leerstuk zijn opgegaan. Wij vertrouwen dat dit zoo belangrijke stuk, hetwelk aan alle Katholieken in ons Vaderland gerigt is, ook in handen zal komen van velen die tot de grootste afdeeling der R.K. Kerk in ons Vaderland behooren, maar wien het om waarheid is te doen. Wat hier gesproken is, zal door menig Priester en leek onder hen, al is het zwijgende, worden toegestemd.
†.

De Overlevering. Door Ludovico di Sanctis, Schrijver van de Brieven uit Rome, vroeger Biechtvader, Pastoor van de Magdalenakerk te Rome, Professor in de Theologie, Theoloog der Inquisitie. Thans Evangeliedienaar te Turijn. Naar het Italiaansch. Te Arnhem, bij G.W. v.d. Wiel. 1856. In kl. 8vo. 66 bl. f :-40.

De geschriften van den vroegeren dienaar van Rome, die thans den schat zijner wetenschap en ervaring dienstbaar maakt aan de verkondiging van het reine Evangelie, hebben, ook onder ons, reeds hunnen weg gevonden. Is het door de vele bogten, waarin de verdedigers van Rome onder ons zich weten te wringen, moeijelijk voor den Protestant, die niet in de geheimen der Ultramontaansche partij is ingewijd, de verregaande afwijkingen van het Evangelie, die zij zich veroorlooft, te doorgronden; - de lezing en verspreiding van geschriften als van di sanctis is hoogst geschikt om het valsche en on-, ja tegen-Christelijke van Rome's leer en praktijk te doen kennen. Ook de verlichten onder de Roomschgezinden, wien het om waarheid te doen is, en die zich het regt tot

{==601==} {>>pagina-aanduiding<<}
onderzoek door niemand laten betwisten, zullen wèl doen met deze bladen te bestuderen, geschreven door een degelijken en achtingwaardigen geleerde; wien geene onbekendheid met de leer der Kerk, waarin hij werd opgevoed, kan worden verweten. Men vindt hier eerst eene verklaring en juiste omschrijving van hetgeen onder ‘De Overlevering’ wordt verstaan. Vervolgens wordt aangetoond: hoe Rome met het vasthouden hieraan in strijd is met Oud en Nieuw Testament, en met zich-zelve. Uit de aanhalingen wordt daarop overtuigend bewezen: dat de overleveringen der Kerk in de geschriften der Kerkvaders niet gevonden niet alleen, maar zelfs bestreden worden. De Conciliën zullen misschien ons beter overtuigen? Maar het blijkt, uit de getuigenis van Kardinalen en groote Godgeleerden der R.K., dat de handelingen der Kerkvergadederingen vol verminkingen en vervalschingen zijn, en gedeelten hebben die duister zijn, of blijkbaar in tegenspraak met elkander en met het Woord van God. De bullen en decretalen der Pausen worden vervolgens behandeld als bronnen eener even verdachte, bedorvene en zich-zelve tegensprekende overlevering. En het zal voor allen, die niet tot de onkundigen, onnoozelen of onverschilligen behooren, blijken, hoe de overlevering is eene goddeloosheid, die den Bijbel als een schadelijk boek verbiedt; Gods geboden krachteloos maakt; en de volken doet bukken onder het ergste juk. Van dergelijke werkjes, die van Evangelische kennis en Christelijken zin overal de bewijzen opleveren, verwachten wij voor de zaak van het Protestantisme veel goeds, en als di sanctis er nog meer schrijft in dien geest, hopen wij dat de vertalingen daarvan aan ons niet worden onthouden.
†.




Beproeft de Geesten! Preek over 1 Joh. 4: 1a, ter Inleiding tot de Catechismus-Prediking, door J.I. Doedes, Theol. Doct., en Pred. te Rotterdam. Tweede Druk. Te Utrecht, bij Kemink en Zoon. 1856. In gr. 8vo. 24 bl. f :-20.

Na een vlugtig overzigt der geschiedenis van den Katechismus, en der door hem gekozene tekstvermaning, wekt de Eerw. doedes - zich ten doel stellende, om ter inleiding van den Katechismus diens waarde in 't licht te plaatsen - zijne hoorders op tot een ‘bedachtzaam beproeven der geesten.’

{==602==} {>>pagina-aanduiding<<}
Hiervan zegt hij tot hen: 1. ‘Gij hebt er regt op’; 2. ‘Gij zijt er in staat toe’; 3. Gij hebt er belang bij’.
Deze wèl gevonden punten zijn in den kernig-korten en juisten, en toch niet stroeven stijl, welke aan d. zóó bijzonder eigen is, uitgewerkt. De preek zal voor ieder verstaanbaar zijn geweest, en ieder geboeid hebben: twee groote vereischten. Wie echter niet op het orthodoxe standpunt van d. staat, zal zich met veel van 't geen hier voorkomt, niet kunnen vereenigen. Ons stuitte vooral de tirade: ‘De Duivel - gij gelooft immers nog aan zijn bestaan, mijne Hoorders? - de Duivel zaait wantrouwen’, enz. Niet om het leerstuk-zelf, maar omdat het ons beneden de waardigheid van den kansel, en ook beneden de bekwaamheid van d. dunkt te zijn, met zoodanige niets afdoende magtspreuk (die er hier bovendien als bijgesleept wordt) den verstandige een glimlach te ontlokken, en den eenvoudige te overbluffen.
Wij gelooven voorts gaarne dat de Heer d. zich naar zijne zienswijze in gemoede verpligt rekende, om eenen tekst die tegen de verleiding van dwaalleeraars waarschuwt, ter inleiding eener hedendaagsche Katechismus-prediking te bezigen: ook doen wij allezins hulde aan zijne ronde erkentenis, en duidelijke ontwikkeling, dat de beproeving der geesten ook op den Katechismus mag en moet toegepast worden; maar toch zouden wij, die den weg der zaligheid niet met d. en zijne geestverwanten van de tegenwoordig in quaestie staande leerstellingen afhankelijk maken, in eene Gemeente als de Rotterdamsche, voor welke de Katechismus door Predikanten van de meest uitéénloopende rigtingen behandeld wordt, ons - opdat de broederlijke liefde blijve - liever bepaald hebben bij de waarde die de Katechismus-prediking, van welke rigting zij ook uitga, en juist mede door de eigendommelijke verdienste van elke rigting, voor den waarlijk leergierigen en heilbegeerigen Christen behoudt.
v.p.




De Stem eens Christens uit den vreemde, over vragen van den tegenwoordigen tijd. Uit het Engelsch van Dr. W.E. Channing, door J.J. Swiers, Predikant te Havelte. Tweede Stuk. Te Groningen, bij J.B. Wolters. 1856. In kl. 8vo. 214 bl. f 1-10.

Het eerste Stuk van dit werk is ons niet geworden; wij

{==603==} {>>pagina-aanduiding<<}
geven daarom alleen van het tweede verslag. Dat tweede Stuk behelst antwoorden op de zes navolgende belangrijke vragen: over de eischen van den tegenwoordigen tijd aan den Evangelie-prediker; over de bewijzen voor de geopenbaarde Godsdienst; over de opvoeding; over het christus-prediken; over den oorlog; en over de vrijstelling der slaven. - Den regtmatigen lof, die aan channing's Redevoeringen (mede door den Eerwaarden swiers vertaald) is toegezwaaid, mogen wij ook aan dit gedeelte van ‘De Stem eens Christens uit den vreemde’ niet onthouden. Die ‘Stem’ doet ons de taal hooren van een man met een helder hoofd, warm hart, en Christelijk gemoed. Schier op elke bladzijde vindt men den weerklank van channing's verklaring (bl. 158): ‘Mijne hoop berust niet op eenige partij, maar alleen op onze wijze van opvoeding en op zedelijke en godsdienstige beginselen’ - eene verklaring waarop ieder onbevooroordeeld verstand en wèl geplaatst hart ‘ja’ en ‘amen’ moeten zeggen. - Vooral de laatste twee stukken, over den oorlog en de émancipatie, zijn vol geest en leven; het is blijkbaar dat zij geschreven werden toen de oorlog woedde, en Mrs. beecher stowe door haren Uncle Tom's Cabin alle oogen en harten voor het lot der slaven had geopend. - De vorm van leerredenen wilde ons in I. en IV. niet bevallen; dezelfde zaken zouden in een ander gewaad beter voldoen.
Wij twijfelen niet of gelijk andere geschriften van Dr. channing zal ook dit werkje begeerige lezers vinden, te meer omdat de vertaling uitnemend goed is.




De jonge Christen. Lessen en Wenken voor Jongelieden over de Christelijke Pligten, door J. Abbott. Op nieuw uit het Engelsch vertaald, door J. Oudijk van Putten. Te Rotterdam, bij Van der Meer en Verbruggen. 1855. In gr. 8vo. 336 bl. f 2-90.

Het voor ons liggend werk is een oude bekende in een nieuw gewaad. ‘De jonge Christen’ van abbott was reeds vóór ettelijke jaren door Ds. adrianus van deinse op onzen bodem overgebragt, en had een buitengewoon gunstig onthaal gevonden. Wij verblijden ons echter over deze nieuwe uit-
{==604==} {>>pagina-aanduiding<<}
gaaf. Dit werk toch van den geleerden en godsdienstigen Amerikaan heeft iets geheel eigenaardigs, waardoor het zich van andere zoodanige godsdienstige schriften onderscheidt. De lessen en wenken over de Christelijke pligten zijn doorweven met vele ongezochte, duidelijke, en sterk sprekende voorbeelden, die iets zeer levendigs, onderhoudends en indrukwekkends hebben; zoodat wie eenmaal met het lezen van een Hoofdstuk begonnen is, niet eindigen kan voordat het uit is. Door die voorbeelden worden uit des menschen aardsche betrekkingen zijne hoogere betrekkingen tot God, tot christus en het eeuwig leven opgehelderd, en daarmede allerbelangrijkste wenken voor ouders en opvoeders verbonden.
De vertaling is zoo als wij die van oudijk van putten gewoon zijn; men bemerkt bijna niet dat het eene vertaling is. Min gebruikelijke uitdrukkingen, als, b.v.: ‘hoevenaar’ (bl. 43), voor: landbouwer, vindt men slechts weinige.
†‒.

Het Ongeloof, de grootste krankheid van onzen tijd, in zijnen oorsprong en [zijne] genezing, door David Nelson. Naar 't Amerikaansch. Te Amsterdam, bij W.H. Kirberger. 1855. In zakformaat. 436 bl. f 1-60.

Dit werk van david nelson is eene populaire apologie van den Bijbel en het Christelijk geloof. Voor Godgeleerden en geleerden zal het minder belangrijk zijn; maar als populair geschrift heeft het groote waarde. Vele zeer gewone bedenkingen tegen de Schriften des O. en N.T., en tegen de Evangelische waarheden, worden op eene zeer levendige wijze, meestal in voorbeelden, of korte zamenspraken, te berde gebragt en wederlegd. En al kunnen wij ons niet overal met de bewijsvoering vereenigen: al deelen wij menige opvatting van sommige profetiën en gezigten niet; al hadden wij ook nog menige andere zaak willen behandeld hebben, - er is zoo véél degelijks en voor twijfelaars en ongeloovigen zoo véél overtuigends in, dat wij dit werkje gaarne in vele handen zouden zien, en het daartoe de vrienden der waarheid aanbevelen.






{==605==} {>>pagina-aanduiding<<}

Nineveh en de Heilige Schrift. Eene Voorlezing door Dr. J.J. van Oosterzee. Tweede druk. Te Rotterdam, bij van der Meer en Verbruggen. 1856. In 8vo. 64 bl. f :-60.

Er is geene oudheidkundige ontdekking welke in onzen tijd meer belangstelling opgewekt heeft, dan die van de overblijfselen van het oude Nineveh. Van Babylon waren eenige puinhoopen van tigchelsteen en brokstukken van terrasvormige gebouwen overgebleven; maar van Nineveh scheen niets meer te bestaan dan de naam, die nu en dan voorkomt in de historische boeken des Bijbels, en in de berigten van herodotus, ctesias en berosus; en toch is die stad de verblijfplaats geweest van Vorsten die vijfhonderd-twintig jaren lang oppermagtig over Westelijk Azië hebben geheerscht. Naauwelijks wist men de plaats aan te wijzen waar zij met een omtrek van 480 stadiën gelegen had, toen in 1845 de Fransche Consul te Mossoul, botta, te Khorsabad een uitgestrekt paleis ontdekte, dat in zijne talrijke zalen de merkwaardigste overblijfsels van kolossale stier- en leeuw-sphynxen, bas-reliefs met opschriften, en andere kleinere, doch niet minder merkwaardige Oudheden bevatte. Deze ontdekking werd door andere ontdekkingen gevolgd. Layard, het voetspoor van botta drukkende, vond te Nimroud, onder het puin van de heuvelen aldaar, vier paleizen, en deed ze door onvermoeide ontgravingen, na bijna drie-duizend jaren te zijn verborgen geweest, weder te voorschijn komen. Zijne nasporingen werden door hormusd rassam, rawlinson en loftus voortgezet; terwijl place, de opvolger van botta te Mossoul, ijverig werkzaam was om de mijn te ontginnen die door zijnen voorganger was geopend. Door al deze nasporingen en ontgravingen heeft men voor de kennis van de geschiedenis, zeden, gewoonten en Godsdienst der oude Assyriërs nieuwe bronnen geopend, en een krachtigen stoot gegeven aan de pogingen tot ontcijfering van het spijkerschrift; welke, even als die tot ontcijfering van de hiëroglyphen, den
wetenschappelijken roem der negentiende eeuw aanmerkelijk hebben vermeerderd, en de namen van grotefend, burnouf, rawlinson en hincks naast die van champollion en seyffarth doen schitteren.
De ontdekking van Nineveh moest wel de aandacht der

{==606==} {>>pagina-aanduiding<<}
Godgeleerden trekken, en hen aansporen om te onderzoeken, in hoe ver zij tot bevestiging kan dienen van de gebeurtenissen die in de historische boeken des Bijbels worden verhaald, en van de vervulling der profetiën die op Assyrië betrekking hebben.
De geleerde wiens belangrijke Voorlezing wij nu aankondigen, zegt dan ook, in de Inleiding, dat sedert geruimen tijd de ontdekkingen te Nineveh zijne opmerkzaamheid hebben geboeid, en hij zich vervolgens opgewekt heeft gevoeld om zijne aanteekeningen daaromtrent tot één geheel te verwerken en aan een gemengden kring voor te dragen. Hij verlangt met reden, dat men zijne Voorlezing slechts houde voor eene kleine bijdrage tot het bespreken van de historische vraagstukken, daar hij het streng-wetenschappelijk onderzoek gaarne aan anderen overlaat. Toen hij met die verwerking bijkans gereed was, ontving hij het pas verschenen opstel van o. strauss, getiteld: ‘Nineveh und das Wort Gottes, Berlin 1855’, waaruit hem bleek dat deze geleerde tot hetzelfde doel de genoemde ontdekkingen in Duitschland had ter sprake gebragt. Ten slotte zegt hij, dat, zonder zich in den strijd over betwistbare punten te verdiepen, hij getracht heeft uit verschillende gevoelens het beste te kiezen, en de geschriften van layard, volgens de vertaling van Dr. meiszner en zenker, gebruikt heeft. Van het werk van j. brandis: ‘Ueber den historischen Gewinn aus der Entcifferung der Assyrische Inschriften’, heeft hij niet dan den titel kunnen zien. Zoo de verdere loop en het klimmend resultaat der ontdekkingen hem aanleiding mogten geven om op de zaak terug te komen, hoopt hij de gelegenheid daartoe niet te verzuimen.
‘De beschouwing van de nieuwste Ninevitische ontdekkingen in verband met de oude Bijbelsche oorkonden’ maakt het hoofd-onderwerp van de Voorlezing uit, en wordt in drieërlei opzigten behandeld; namelijk: in betrekking tot de beschrijvingen, de geschiedverhalen, en de voorspellingen. Alles wordt zeer onderhoudend voorgedragen, zoodat het gemengd auditorium, waarvoor de Redenaar sprak, zeker genoeg op de hoogte zal zijn gebragt. om overtuigd te wezen van de belangrijkheid der Assyrische ontdekkingen, als getuigenissen voor het gezag der historische oorkonden en voorspellingen

{==607==} {>>pagina-aanduiding<<}
van het O.T., betreffende de magt en den ondergang van het Ninevitische rijk, en het lot van zijne hoofdstad.
Wij behoeven deze Voorlezing, die reeds haren tweeden druk beleeft, niet aan te bevelen; maar het zij ons vergund eenige aanmerkingen in het midden te brengen, en van de gelegenheid gebruik te maken, om nog iets naders over de uitkomsten der laatste ontdekkingen in Assyrië mede te deelen.
De Eerw. Schrijver maakt melding van het pijl- of spijkerschrift, dat aan de Assyriërs, Babyloniërs, Meders en Perzen met eenige wijzigingen gemeen was. Ofschoon hij, even als rawlinson, de moeijelijkheid der ontcijfering niet ontveinst, maakt hij toch gebruik van diens verklaringen. Maar kunnen wij wel zoo gereedelijk op die ontcijferingen afgaan? Is men reeds in staat om zulke uitgebreide teksten te kunnen verklaren, als rawlinson en hincks opgeven? Wij gelooven, na hetgeen ewald en brandis in het midden gebragt hebben, daaraan te moeten twijfelen. De laatste Schrijver heeft eene bijzondere studie van het spijkerschrift gemaakt, en de verklaringen van rawlinson en hincks aan een kritisch onderzoek onderworpen; voornamelijk de inscriptie op de beroemde obelisk van Nimroud; maar als men het resultaat beschouwt - waarvan wij eene proeve leveren - zien wij dat de ontcijferingen nog zeer twijfelachtig zijn. Wij zullen hetgeen onzeker is, met een? aanduiden.
De oorkonde begint met eene optelling der Assyrische Goden, van welke men de namen assar, anu met zekerheid, en de namen el, beltis met groote waarschijnlijkheid lezen kan.
Hierop volgt de naam des Konings, zoon van assar-donpal, en die van zijnen vader en grootvader; dán begint de Alleenheerscher de gebeurtenissen zijner 31-jarige regering te verhalen. Na eene voor ons nog onverstaanbare Inleiding, vangt hij dus aan:
‘In mijn eerste jaar, als ik over de rivier Euphraat getrokken was, ging ik tot de Stam....? die aan de God....? gehoorzaamt;....? ik breidde mijne Goden....?, naar het land Chaniani ging ik, de magt mijns koningrijks werd aldaar bevestigd.’
‘In mijn tweede jaar trok (?) ik tegen de stad....barrib, de steden van Achouni. De zoon van adni nam (?) ik, in zijne stad sloot ik hem in; als ik over de rivier Euphraat getrokken

{==608==} {>>pagina-aanduiding<<}
was (?), nam ik de stad Dabigon, de stad Birat van het volk, of het land van Pati, benevens de steden (die daaraan gehoorzamen)’?
Zoo vervolgt de Koning de beschrijving der gebeurtenissen zijner nu volgende regeringsjaren, waaraan wij bemerken dat het meeste nog zeer onzeker is, en dat de namen van volken en steden groote duisterheden opleveren.
Wij zien dus dat de ontcijfering van het spijkerschrift nog op verre na niet zoo zeker is als die van de hiëroglyphen, en zich met zekerheid nog niet eens op de namen van personen, landen en rivieren laat toepassen. - Rawlinson en hincks hebben de wereld ook nog niet met de grondslagen hunner verklaringen bekend gemaakt, zoodat men zich van hunne ontcijferings-methode nog geen juist begrip kan vormen. Men moet hierin door vergelijking met de teksten der Achemenidische opschriften voortgaan met omzigtigheid, om geen gevaar te loopen van tot resultaten te komen, die de vruchten der Ninevitische ontdekkingen nog lang onrijp zouden doen blijven. De pogingen van rawlinson en hincks, hoe verdienstelijk ook, verdienen nog geen onvoorwaardelijk geloof.
Als wij eene gissing mogen wagen, dan gelooven wij dat de historische boeken des Bijbels, die zoo zeer in naauwkeurigheid en historische voorstelling der gebeurtenissen boven de Oostersche overleveringen uitmunten, de verklaarders der spijker-opschriften op den weg hebben gebragt, om in die opschriften de namen te onderscheiden der Vorsten van de dynastiën van phul, salmanassar en assar-haddon, welke nergens anders dan in de Jaarboeken der Israëliten worden genoemd.
Phalukha is, bij rawlinson en hincks, pul of phul; sargon, salmanassar; assar-don-pal, assar-haddon; assur-banipal, sardanapalus; sammuramit, semiramis. Somtijds komen de namen in zeer verschillende vormen voor; zoo wordt, b.v., die van sargon dan eens in sargana, of sardu, en soms wel eens in mindou veranderd.
Als wij hetgeen de ontcijfering der Assyrische opschriften voor de meerdere en juistere kennis der geschiedenis van het Assyrische rijk heeft opgeleverd, te zamen trekken, vinden wij de navolgende historische uitkomsten.

{==609==} {>>pagina-aanduiding<<}

Lang vóór het midden der achtste eeuw vóór christus, heerschte te Nineveh een magtig Koning, assar-don-pal, aan wien Armenië, de landen aan gene zijde der Zab, Syrië, Phenicië, en de zeekusten tot aan Egypte meer of minder onderworpen en schatpligtig waren. Na hem werd de troon bestegen door zijn zoon, een niet minder krijgshaftigen Vorst, die in zijne 31-jarige regering door onafgebroken veldtogten naar Medië, Armenië, Sinear, Phenicië, Hamat en andere rijken en steden in Syrië, zijne magt bevestigde en uitbreidde. Na deze twee groote Alleenheerschers van Assyrië kwamen opvolgers aangaande welke de opschriften en monumenten weinig of niets vermelden. Men ontmoet echter een berigt van het ontvangen der schatting die de Israëlitische Koning menahem aan den Assyrischen Alleenheerscher betalen moest.
In de achtste eeuw besteeg eene nieuwe dynastie den troon van Nineveh. Sargon, haar hoofd, deed zich een paleis bouwen aan den Noord-Oosthoek der stad; zijne voorgangers hadden hunne paleizen aan den Zuid-Westelijken kant gebouwd. Hij is de beheerscher beide van Nineveh en Babylon, maar ook Medië en Elam moesten hem schatting betalen; Samaria, Hamat en Asdod werden veroverd. Sargon ondernam zelfs een zeetogt naar Cyprus. Over het algemeen geven de menigvuldige krijgstogten, die bij herhaling in de verder afgelegen provinciën des rijks moesten plaats hebben, zoo wel in de oude als nieuwe periode te kennen dat de schattingen niet geregeld werden opgebragt, maar slechts dan als zij door de wapenen werden ingevorderd. Zelfs de onderdanigheid van het Babylonische gebied moest in sargon's tijd, en onder de regering van zijnen zoon sanherib, door de wapenen worden gehandhaafd. Onder de regering van sargon hield, in het Zuidelijk gedeelte van Babylonië aan den Perzischen zeeboezem, een Koning, merodac-baladan, zich onafhankelijk staande, die waarschijnlijk op den titel van Koning van Babylon evenveel aanspraak had als de Alleenheerscher van Assyrië. Sanherib overwon later een Koning die óók merodac-baladan heette, en stelde belid als Koning van Babylon aan.
Andere zijner krijgstogten, waarvan de opschriften melding maken, waren tegen de Mediërs, en vervolgens tegen Palestina. Sanherib koos den oever van den Tigris voor zijn verblijf;

{==610==} {>>pagina-aanduiding<<}
zijn paleis ligt tegenover het hedendaagsche Mossoul te Koyoundsjik; maar zijn zoon assardonnassar (assar-haddon) gaf weder de voorkeur aan den Zuid-Westelijken uithoek, waar de Zab in den Tigris valt, en bouwde een nieuw paleis nevens de paleizen zijner voorgangers, waarvan voor een gedeelte de bouwstoffen tot het zijne werden genomen: het ligt onder den heuvel van het dorp Nimroud.
Het tijdvak der regering van sargon, sanherib en assar-haddon onderscheidt zich van het vroegere door menigen vooruitgang in beschaving en industrie. De kunst toont een hoogeren graad van ontwikkeling. Maar na assar-haddon zonk Nineveh snel van de hoogte waarop het stond. Op hem volgden zijne twee zonen, waarvan de tweede den naam draagt van den stichter van het oude Noord-Westelijk paleis te Nimroud, assar-don-pal (assur-bani-pal. Sardana-pal). De schriftelijke gedenkstukken van Nineveh maken nog van een anderen Koning gewag. Deze bouwde een paleis op hetzelfde terras waarop de oude Koningsverblijven van assar-don-pal en van diens zoon, en van assar-haddon stonden. Hormusd rassam heeft dit paleis in 1854 ontdekt.
Als wij deze uitkomsten vergelijken met de feiten der historische overlevering, zien wij dat zij elkander bevestigen en vollediger maken. In de ruimte tusschen het jaar 1273 en het midden der achtste eeuw vóór chr., die men slechts in het algemeen als het tijdvak van de grootste magt der Assyrische heerschappij kon aanduiden, treden twee groote Koningsgestalten te voorschijn: assar-don-pal en zijn zoon, wier bouwwerken van den glans hunner regeringen getuigen, en de waarheid van de berigten der oude Schrijvers over dezen tijd bewijzen.
Het volgende tijdvak biedt meer punten van vergelijking aan. Van het midden der achtste eeuw tot het jaar 606 v. chr., toen Nineveh verwoest werd, worden meer gebeurtenissen bevestigd. De zamenvoeging der oude berigten met de uitkomsten van de ontcijfering der opschriften, doet zien dat dit tijdvak door eene rij van zes Koningen ingenomen wordt, die in eene regte lijn afstammen van sargon, den stichter eener nieuwe dynastie. Sargon is gebleken dezelfde persoon te zijn geweest met salmanassar. Hij volbragt de inneming van Hamat, den zeetogt naar Cyprus, en den oorlog

{==611==} {>>pagina-aanduiding<<}
met de Phenicische steden. in het bijzonder met Tyrus, de verwoesting van Samaria, de verovering van Asdod, en den veldtogt naar Egypte. De optelling zijner krijgsbedrijven wordt nog vermeerderd door narigten van oorlogen door hem gevoerd tegen Chaldea, Armenië en Elam; van welke de geheugenis was verloren geraakt. Ook de duisternis die over de regering van sanherib heerscht, wordt door deze oorspronkelijke oorkonden veel opgehelderd; onder anderen zien wij de berigten uit berosus, over de verhouding van Nineveh en Babylon, er door bevestigd en uitgebreid. Het is door vergelijking der opschriften met de historische bronnen misschien gelukt, den chronologischen datum van het eerste jaar der regering van sanherib, en hiermede een vast punt van de tijdrekening der gelijktijdige geschiedenis te vinden. In de reliefs van assar-haddon vindt men diens krijgsbedrijven, en in de opschriften de opvolging der laatste drie Koningen, met den naam van den voorlaatsten assar-don-pal.
Zoo worden de berigten van het O.T., van berosus en herodotus in menige bijzonderheid aangevuld, en wordt een zegel op hunne getuigenissen gezet. Doch hoe veihouden zich de berigten van ctesias tot deze nieuwe uitkomsten? Het mistrouwen daartegen wordt voorzeker niet verminderd door de overeenstemming der opschriften met de overige bronnen; doch ook het vermoeden wordt versterkt, dat niet alles bij hem verzonnen en versierd is, maar dat alleen de tijdrekenkundige lijst waarin hij zijne geschiedenissen plaatst, onhistorisch is en geen geloof verdient.
Er schiet ons over nog van een feit te spreken, dat óók tot de ontcijfering van het spijkerschrift behoort. Het is de opheldering van de betrekking waarin Assyrië en Babylon tot elkander stonden. In de beide rijken vinden wij, met zeer kleine afwijkingen, hetzelfde schrift, dezelfde taal, dezelfde Goden.
Zoo komen de Assyriërs geheel en al in den kring der Semitische volken van Voor-Azië, en zonderen zich scherp af van de Arische volkstammen van het hoogland van Opper-Azië. Zoo hebben zich dan de zuiver Semitische volken meer dan zeventien eeuwen, van het jaar 2234 vóór chr. (waarin men eene meer dan twee-honderd-jarige heerschappij der Meders over Babylon moet mederekenen) tot aan het

{==612==} {>>pagina-aanduiding<<}
jaar 538, bijna onafgebroken gehandhaafd. Eerst bij de inneming van Babylon door cyrus werd de kracht van den Semitischen volkstam gebroken; de Arische verving hem toen ruim twee eeuwen in Azië's opperheerschappij.
Hiermede zullen wij eindigen.
Aangaande de Voorlezing van Dr. j.j. van oosterzee kunnen wij verzekeren dat zij waardig is algemeen te worden gelezen, en eene eervolle plaats verdient naast de vele belangrijke werken die over de opdelvingen van Assyrische Oudheden zijn uitgegeven.
j.a.b.





Schets der Oude Geschiedenis. Naar het Hoogduitsch van Th. Dielitz. Door Dr. C. van Osenbruggen, Praeceptor aan het Stedelijk Gymnasium te 's Gravenhage. Te Leyden, bij H.R. de Breuk. 1853. In gr. 8vo. 68 bl. f :-90.

Dit boekje is ons eerst nu ter recensie toegezonden. Het is zeker niet vroeg, doch dit schaadt niet. Op het veld der wetenschap toch voert de mode niet zulk eene onbeperkte heerschappij als op dat der dames-toiletten; en vooral op het veld der Oude Geschiedenis kon hetzelfde boek lang goed blijven, daar hier niet zoo veel ontdekkingen van brieven en staatspapieren gedaan worden als in de Nieuwe Geschiedenis het geval is. Wel zijn Herculanum en Pompeji wedergevonden, wel zijn de paleizen van sardanapalus en salmanasser opgedolven, wel worden tegenwoordig de hiëroglyphen gelezen; maar, het woord moet er uit: die belangrijke ontdekkingen zijn in dat opzigt tegengevallen, en gaven nog weinig vermeerdering van kennis, al valt er veel merkwaardigs over te schrijven, en al leveren zij stof genoeg op, om een paar kamers in Sydenham-palace te vullen.
Dan ter zake. Dr. osenbruggen heeft het boekje van dielitz goedgekeurd, omdat het veel geeft in weinig woorden, en heeft het, of liever het eerste gedeelte daarvan, in het Hollandsch vertaald; vooreerst als handleiding bij zijn eigen onderwijs; ten tweede ten behoeve van anderen, die het mogten willen gebruiken. Ref. moet toestemmen dat het boekje voor dit doel zeer geschikt is, al vindt hij het niet zoo bijzonder voortreffelijk, dat hij het bij de eerste kennismaking dadelijk

{==613==} {>>pagina-aanduiding<<}
op zijne school zou invoeren. Het bevat wat in zulk een boekje moet voorkomen: eene korte opgaaf van de voornaamste gebeurtenissen van adam tot odoacer, benevens eene geographische Inleiding, wanneer tot de geschiedenis van een nieuw volk wordt overgegaan. Dit is, exceptis excipiendis, heel goed en bruikbaar. Alleen is het maar jammer, nu het boekje eens vertaald is, dat de Middeleeuwen en de Nieuwe Geschiedenis niet vertaald zijn; daar het voor iemand die de geheele Geschiedenis onderwijzen moet, toch verreweg het gemakkelijkste is, wanneer hij voor de drie groote Deelen één Handboek gebruiken kan.
Hoezeer wij nu het boekje over het geheel goedkeuren, vinden wij wel eenige aanmerkingen, die wij willen mededeelen.
Bl. 3. Perzië wordt hier beschouwd als bevattende de landschappen: Gedrosia, Caramania, Persis, Susiana, Parthia, Bactria, Sogdiana. Dit is te veel, of te weinig. Vóór cyrus bevatte Perzië slechts Persis; na cyrus al het land van den Hellespont tot den Indus.
Bl. 5. De Hebreeuwsche verhalen wijzen op de gebergten van Cachemir als op de plaats van den oorsprong van het menschelijk geslacht. Dit is onjuist. De Hebreeuwsche verhalen wijzen op Mesopotamia; de gebergten van Cachemir zijn op climatologische gronden daarvoor gehouden.
Bl. 10. Salomo werd in zijn ouderdom afgodendienaar. Salomo liet de afgodendienst toe, maar te zeggen dat hij zelf heeft meêgedaan, is ál te sterk.
Bl. 12. Moeris, de ontwerper van het groote meer. Moeris heeft het meer niet gemaakt, maar een door de Natuur gevormd dal in een vergaderbak voor het Nijlwater veranderd.
Bl. 14. Locris (een gedeelte lag aan de zeeëngte Euripus). Het andere, hier vergeten, gedeelte lag aan den Corinthischen zeeboezem.
Bl. 19. De Doriërs, die alleen het burgerregt bezaten. Hier worden Elis, Messenië, Sparta en Argos over éénen kam geschoren. Dit is onjuist. De Spartanen alleen schijnen de overwonnenen zoo streng behandeld te hebben.
Bl. 23. Pisistratus bevestigde door zijne zachte en regtvaardige regering de staatsinrigting van solon. Voor een ‘tyran’ was pisistratus vrij goed, maar een tyran was toch altijd de tegen-
{==614==} {>>pagina-aanduiding<<}
voeter van een regtvaardig Vorst, en kon bezwaarlijk eene republikeinsche staatsinrigting bevestigen.
Bl. 25. - streden de vloten bij Artemisium op Euboea. Hier moest bij: zonder dat de Perzen voordeel behaalden. Dit toch was voor hen reeds eene nederlaag.
Bl. 29. De overwinning van agesilaus bij Coronea verzekerde aan de Spartanen het overwigt te land. De diplomatieke bekwaamheid van antalcidas heeft hun hier veel meer voordeel gedaan dan al de dapperheid van agesilaus.
Bl. 30. Philippus verwoestte hunne stad (der Phocensers). Dit moet zijn: hunne steden.
Bl. 33. Daar....verdeelden zich de veldheeren in de Provincieën. Dit is een Germanismus.
Bl. 35. In 167 werden duizend aanzienlijke Achaeërs als gevangenen naar Rome gevoerd. Dit is niet volkomen juist. Zij werden derwaarts opgeroepen om zich te verantwoorden.
Bl. 37 en volgg. Albalonga wordt steeds als één woord geschreven. Dit is, meen ik, verkeerd.
Bl. 38-41. De Schrijver heeft de Oude Geschiedenis van Rome maar op de gewone wijs verhaald. Dit is, m.i., het heste, mits er bij gezegd worde, dat het overlevering is, en geene geschiedenis. De resultaten der kritiek zijn nog niet zeker genoeg, en zullen het wel nooit worden.
Op bl. 41 staat: na een achttienjarigen strijd verkregen de Plebejers ook aandeel aan het Consulaat. Hier moest een jaartal bijstaan. Nu moet een leerling denken dat dit in 427 gebeurd is; want het laatst genoemde jaartal is 445. Ondertusschen is op bl. 42 het jaar 367 opgegeven. 't Is dus meer eene fout van redactie dan van Tijdrekenkunde.
Bl. 45. De Mamertijnen riepen de Carthagers en de Romeinen te hulp. Hieruit kon moeijelijk een oorlog tusschen Rome en Carthago komen. De Mamertijnen riepen echter de Carthagers niet te hulp, maar werden door dezen aangevallen, en riepen alleen de Romeinen te hulp.
Bl. 48. Ceterum censeo. Voeg er bij: Carthaginem esse delendam.
Bl. 49. Griekenland werd eene provincie onder den naam van Achaja. Immers niet geheel Griekenland. Athene heette nog lang een vrije Staat.
Bl. 50. De rijke en aanzienlijke burgers, wier familiën alle

{==615==} {>>pagina-aanduiding<<}
tot hooge overheidsambten en in den Senaat konden komen. Dit is maar half juist. Door persoonlijken invloed hielden de nobiles zich staande, doch zonder erkend privilegie. Zie bl. 51 en cajus marius een homo novus.
Bl. 55. Pompejus werd met een leger tegen hem gezonden. Dit klinkt als of pompejus aanvaller was. Het tegendeel had echter plaats.
Bl. 57. Agrippa, den veldheer van octavianus. Liever: den vlootvoogd, enz.
Bl. 64. Dat constantijn zich eerst kort voor zijnen dood liet doopen was geen bewijs dat hij nog niet tot het Christendom was overgegaan, daar hij tot de klasse der Catechumenen werd gerekend, hetgeen in dien tijd meer gebeurde. Het schijnt dat velen den doop zoo lang mogelijk uitstelden, om kort vóór hunnen dood in ééns al hunne zonden af te wasschen.
Bl. 65. De vervolgingen onder trajanus schijnen niet bijzonder zwaar geweest te zijn, zoo als uit zijne correspondentie met plinius blijkt.
Deze aanmerkingen heeft Ref. onder het lezen gemaakt. Hij kan dus het boekje niet onvoorwaardelijk aanprijzen. Daar het evenwel, gelijk reeds gezegd is, zich door beknoptheid en zaakrijkheid aanbeveelt, en geen menschenwerk zonder gebreken is, kan hij het evenmin afraden, maar gelooft dat het in handen van een Docent, die de fouten laat verbeteren, eene bruikbare Handleiding kan wezen.
d. burger, jr.





Bijdragen tot de Oudheidkunde en Geschiedenis, inzonderheid van Zeeuwsch-Vlaanderen, verzameld door H.Q. Janssen en J.H. van Dale. Eerste Deel. I. Te Middelburg, bij J.C. en W. Altorffer. 1856. In gr. 8vo. 108 bl. f 1-:

Wij juichen het plan der Heeren janssen en van dale van ganscher harte toe, om door een driemaandelijksch Tijdschrift het publiek met de Geschiedenis en Oudheden van een gedeelte van ous Vaderland bekend te maken, welks Archieven tot nog toe niet onderzocht werden, en waarvan dus zeer weinig bekend is. De hier geleverde Bijdragen zijn zóó belangrijk, dat wij met verlangen het volgende Stuk te gemoet zien.
Met veel kennis van zaken en smaak is de door janssen

{==616==} {>>pagina-aanduiding<<}
bewerkte Geschiedenis van het Observanten Klooster te Sluis. Hij maakt ons met een uitstekend man, joh. de capistrano, bekend, en vult eene gaping in het leven van johannes brugman aan. Van dale vergast het publiek op een Onuitgegeven Rijmwerk uit de eerste helft der XIVo eeuw, en licht het door belangrijke aanteekeningen toe. Beide mannen toonen goed voor de opgenomen taak berekend te zijn, en beloven ons in de toekomst veel, dat niet alleen licht over de Geschiedenis van Zeeuwsch-Vlaanderen, maar over die van geheel ons Vaderland zal verspreiden. Ook de kleinere Bijdragen zijn zeer belangrijk. Wij bevelen de lezing van dit Tijdschrift alle Geschied- en Oudheidkundigen met ruimte aan.

t.
s.




Beknopt Leerboek voor de Algemeene Geschiedenis, door Dr. J.A. Wynne, Praeceptor aan het Stedelijk Gymnasium te Groningen. Eerste Stuk. Oude Geschiedenis. Tweede, geheel omgewerkte en veel vermeerderde druk. Te Groningen, bij J.B. Wolters. 1856. In kl. 8vo. VIII en 171 bl. f 1-10.

Van iemand die zich, gelijk de Schrijver dezes, blijkens zijn Voorwoord, van de taak die hij aanvaardt, zoo goed rekenschap weet te geven, mag men iets meer dan gewoon verwachten. In die verwachting wordt men bij de lezing niet bedrogen. Zijn werk is geen uittreksel uit eenig Handboek, of eene van verschillende zijden, zoo goed en kwaad als het kan, zamengeflanste compilatie. Dr. wynne heeft zich, eer hij aan het schrijven ging, door gezette studie voorbereid, en is kennelijk in de door hem behandelde onderwerpen te huis. Van de gebezigde bronnen wordt, met het oog op hen voor wie hij zijn Leerboek bestemde, een oordeelkundig gebruik gemaakt, en in een kort bestek een rijkdom van zaken opgehoopt, zonder dat iets belangrijks, voor zoo ver wij hebben ontdekt, is overgeslagen; terwijl aan het meer en minder gewigtige eene groote en kleinere plaats is ingeruimd. De S. overziet met een onbevangen blik de gebeurtenissen, en kiest er uit wat hem voor het onderwijs der jeugd op de Gymnasiën aanvankelijk het meest wetenswaardig voorkomt. Gegronde aanmerkingen van anderen, en eigen ondervinding van leemten in de eerste uitgave, hebben hem geleid tot eene

{==617==} {>>pagina-aanduiding<<}
geheele omwerking en vernieuwing van deze. Zoo behoort het. Bij voortgezette studie zal een Schrijver noodwendig in een vroeger uitgegeven werk gebreken ontdekken, en zich op beschaving en verbetering toeleggen, waardoor het goede beter, misschien voortreffelijk kan worden. Aan dit Leerboek is die zorg niet vruchteloos besteed. Het munt boven vele andere uit.
Gelijk echte bekwaamheid zich doorgaans aan nederigheid paart, zoo erkent de kundige en bescheiden Praeceptor dat hij bij deze uitgaaf met de werken van anderen zijn voordeel gedaan heeft. Hij onderscheidt zich door deze erkentenis, die hem in het oog van verstandigen slechts vereeren kan, gunstig van hen die, door al te gedienstige vrienden hoog opgevijzeld, en in den waan van een chef d'oeuvre geleverd te hebben, iedere aanmerking afwijzen. Daar Dr. wynne zich niet in zulk een nimbus van ongenaakbaarheid hult, mogen wij gerust een paar bedenkingen, die ons voorkwamen, aan zijn oordeel onderwerpen.
Tegen de op bl. 3 en 4 opgegeven tijdvakken der Geschienis hebben wij op zich-zelve niets. Op iedere verdeeling kan men aanmerkingen maken, omdat de gebeurtenissen, zonder zich aan eenig tijdperk te storen, haren loop vervolgen; en de hier gevolgde komt ons zeer gepast voor. Ook de ethnographische wijze van behandeling voor de oude, en de synchronistische voor de middeleeuwsche en nieuwe Geschiedenis moeten wij goedkeuren. Inconsequentie is hier beter, dan door een consequent vasthouden van eene manier het werk minder bruikbaar te maken. Doch wij bevatten niet, waarom onder het opschrift van het eerste tijdvak: ‘de Geschiedenis der oudste Aziatische Rijken van Aegypte, Medië, Perzië en Carthago’, niet mede opgenomen zijn de daarop vermelde en behandelde Rijken van China, Indië, Assyrië, Babylonië, de Israëlieten en Phoeniciërs. China en Indië waren toch zelfstandige Rijken, die, gelijk Assyrië en Babylonië, ook onder het hoofdopschrift eene plaats verdiend hadden; insgelijks de Israëlieten en Pheniciërs; terwijl Aegypte en Carthago onder de Aziatische Rijken niet behooren, al hadden zij ook aan volkplantingen uit Azië hun aanwezen te danken; dat even zoo met Grieken en Romeinen en andere volken het geval was. Zij hadden afzonderlijk moeten behandeld worden. In de verdeeling der oude Geschiedenis wordt vol-
{==618==} {>>pagina-aanduiding<<}
gens de synchronistische manier ieder tijdvak door één jaartal begrensd. Daarentegen vinden wij in die der Middeleeuwen en der nieuwe Geschiedenis eene dubbele tijdsbepaling: 1. van den val van 't Westersche Rijk in 476 na chr., tot den dood van Kalif harun al raschid in 809 na chr., en van Keizer karel den Groote in 814 na chr.; 2. van daar tot gregorius VII (1073-1083) en tot het begin der
Kruistogten, enz.
Waartoe die dubbele opgaaf? en waaraan hebben de leerlingen zich nu te houden? De dood van karel den Groote, welke vermaarde man in den verwarden toestand der ongevormde maatschappijen van zijnen tijd orde gebragt had, geeft een goed rustpunt. Die van harun al raschid gaat ons veel minder aan. Ook tusschen gregorius VII en het begin der Kruistogten, tusschen het einde derzelve en de aanstelling van rudolf van habsburg als Roomsch Koning, kon eene keuze gedaan zijn. De vrede van Munster, niet die van Koppenhagen en Oliva in 1660, was van een algemeen Europeesch belang, en de aanvang der Fransche omwenteling in 1789 had veel grooter gevolgen dan de beslissing van den Noord-Amerikaanschen vrijheidskamp in 1783; ofschoon dan ook de laatste op de eerste invloed uitoefende. Van de opgave zijner bronnen heeft de heer wynne zich met regt verschoond. Soms zouden wij ze echter gewenscht hebben; b.v. waar hij het onzeker noemt, of de Pheniciërs het tin en den barnsteen met hunne schepen uit Engeland en de Oostzee haalden, of over land kregen, bl. 20, 21. De vroegste Geschiedenis van een volk is gewoonlijk in nevelen gehuld: eene mengeling van waarheid en dwaling, die niet altijd te schiften is. Waar nu de overlevering de merkteekenen van verdichting draagt, worde zij verworpen, ofschoon er ook waarheid ten grondslag kan liggen. Maar waar eene gebeurtenis met de zeden van vorige dagen overeenstemt, mag zij omdat zij met de onze in strijd is, niet verworpen worden. De geschiedenis der horatiërs en curiatiërs, door gezaghebbende Schrijvers geboekt, bevat niets ongeloofelijks. Tweestrijden, waarvan het lot van geheele volken afhankelijk gesteld werd, waren - men denke aan die tusschen menelaus en paris, david en
goliath - oudtijds niet ongewoon; dat hij gevoerd werd tusschen twee paar drielingen is vreemd, maar niet onmogelijk, terwijl de uitslag van den kamp, en de ontmoeting van den overwinnaar

{==619==} {>>pagina-aanduiding<<}
met zijne zuster niets oplevert dat niet heeft kunnen geschieden. Daarom bevreemdde het ons, deze gebeurtenis op bl. 71 een verdichtsel te zien noemen. - Zoo houden wij ook de regtspleging van brutus over zijne zonen voor niet minder waar, dan het sterven van virginia door de hand haars vaders, en van den zoon van manlius torquatus, op zijn bevel om de overtreding der krijgswet met den dood gestraft. Hard was het lot van den ongelukkigen brutus, gedwongen zelf zijne volwassen zonen aan den dood te wijden; maar eerbied vervult ons voor den man die het meest schokkend gevoel het zwijgen wist op te leggen, waar 't het heil des lands gold. Ook in latere tijden treffen wij een voorbeeld aan van zulk eene heldhaftige opoffering van het vaderlijk gevoel in james lynch, Maire van Galmy, in de vijftiende eeuw onzer jaartelling, die met eigen hand aan zijn ter dood veroordeelden zoon het vonnis voltrok. - Eindelijk hadden wij in een werk voor de studerende jeugd de zinsnede op bl. 1 omtrent het verschil tusschen den Hebreeuwschen en den Samaritaanschen Codex willen missen.
Nog lang stichte de Schrijver op zijn post en door zijne werken nut!




De Caucasische Landen en Armenië, in Reistafereelen van Curzon, K. Koch, Mac-Intosh, Spencer en Wilbraham, uitgegeven door Prof. Dr. karl koch, vertaald door J.J.A. Goeverneur. Te Groningen, bij de Erven C.M. van Bolhuis Hoitsema. 1856. In gr. 8vo. VIII en 336 bl. f 3-20.

Ofschoon de Caucasische Landen thans niet meer tooneelen zijn van een hoogst bloedigen oorlog, zijn ze toch de algemeene belangstelling overwaardig. Uit het hier geleverde kan men den toestand dier landen vóór den verwoestenden krijg leeren kennen, en wordt bovendien niet onbekend gelaten met den vroegeren toestand, en de overleveringen wegens overoude tijden, welke hier en daar zelfs tot noach opklimmen. Het geldt derhalve het land tusschen Azië en Europa, dat wel eens de navel der aarde genoemd is, van waar, zoo men meent, de beschaving over het wereldrond is uitgegaan. Denkt men aan een pas beslechten moorddadigen twist tusschen den kolossus

{==620==} {>>pagina-aanduiding<<}
van het Oosten en de beide volken die in het Westen aan het hoofd der beschaving beweren te staan, - of ook aan de vroegere geschiedenis van het menschdom, - in het een zoo wel als het ander geval zijn ‘de Caucasische Landen en Armenië’ een werk dat de aandacht van den beschaafden lezer zal boeijen.
Professor koch bood in dezen arbeid het Hoogduitsche publiek een zestal reistafereelen aan, waarvan de volgende uit het Engelsch zijn overgenomen:
I. Reis langs de kust van Tscherkessië, Abchasië en Mingrelië, door edmund spencer.
III. Reis van Trebisond naar Erserum, door robert curzon.
IV. Reis van Erserum naar het meer Wan en Tauris, door richard wilbraham.
V. Reis van Erserum door N. Oostelijk Armenië, door a.f. mac-intosch.
Van den Uitgever koch zelven is:
II. Reis van Redut-Kaleh naar Trebisond (Colchis en het land der Lasen).
VI. Een togtje naar het tooneel van den oorlog (namelijk van den onlangs geëindigden oorlog).
Het spreekt van zelf dat de arbeid van verschillende Schrijvers ook verschillende waarde heeft. Over het algemeen hebben de Engelschen sedert de laatste vijf-en-twintig à dertig jaren getracht door te dringen in de landen welke ten Oosten van de Zwarte Zee zijn gelegen en daaraan palen. Zucht tot uitbreiding van hunnen handel, en naijver jegens Rusland hebben hen daarbij gelijkelijk bestierd. Wijl zij zochten het Britsch Gouvernement aan te sporen hunne ondernemingen te beschermen of gewapender hand te ondersteunen, moesten de Caucasische stammen in een schoon licht worden geplaatst, en alles wat door Rusland of de Russen werd verrigt, met de zwartste kleuren worden voorgesteld. De berigten alzoo die wij hier van Engelsche reizigers ontmoeten, zijn geenszins onpartijdig. In dit opzigt wordt vooral gezondigd door spencer, zonder dat overal door Prof. koch de vaak verregaande partijdigheid wordt aangewezen.
Zoo lezen wij b.v. op bl. 13 bij spencer een grootelijks overdreven verhaal van het lijden van den Russischen soldaat, tijdens Prins woronzoff Gouverneur van Caucasië was; ofschoon die Vorst in zijne behandeling van den soldaat, even-
{==621==} {>>pagina-aanduiding<<}
zeer als in andere opzigten, hoogen lof verdient. Niet onjuist is echter de opmerking door welke bij spencer de bedoelde zinsnede gevolgd wordt. ‘Men moet niet denken dat deze energie der Russische Regering zich alleen tot de Tscherkessische kust der Zwarte Zee en tot de Krim bepaalt; wij vinden die zelfde, door niets te verzetten wilskracht, even goed in Siberië en Kamschatka als aan de Newa en aan de kusten der Oostzee.
Over den Russischen soldaat sprekende, vergeet de Engelsche reiziger in aanmerking te nemen, hoe de Rus vermoeijenissen en plotselinge afwisselingen van koude en hitte kan verduren, waaronder zelfs een gehard Engelschman bezwijken zou. Gegrond is de lof dien hij den Russischen soldaat bl. 31 toezwaait. ‘Hij is bij ontberingen standvastig, zijnen meerderen gehoorzaam, aan de strengste tucht gewend; geene slechte behandeling, geen gevaar kan hem afschrikken, om zijnen Czaar en zijn Vaderland te dienen. Hij is eene machine die tot alles te gebruiken is, zóó ontoegankelijk voor vrees, dat als een schildwacht, door een Tscherkessischen kogel getroffen, voor zijne voeten nederstort, hij oogenblikkelijk met de stiptheid van een uurwerk diens plaats inneemt.
Op bl. 42 vinden wij eene belangrijke teregtwijzing van koch, die de Caucasische landen onderscheidene malen zelf heeft bezocht. Hij verhaalt namelijk hoe, ‘waar nog de oorspronkelijke vorsten zich in Transcaucasië hebben staande gehouden’ (zoo als in Mingrelië en Abchasië) ‘de toestand van het volk oneindig slechter is, dan waar dit dadelijk onder Russische heerschappij staat.’ - Eene andere teregtwijzing, op bl. 50, betreft den naam der Tscherkessen en Circassiërs als zijnde die van een en denzelfden oorsprong.
Over het verblijf te Trapezunt of Trebisond, over dat te Erserum, alsmede over de Armeniërs en hun treurig lot in de Provinciën van het Turksche Rijk, kan men menige bijzonderheid bij curzon vinden. Uit den Byzantijnschen tijd is in eerstgemelde stad nog heel wat merkwaardigs overig, vooral in de kerken ‘portretten van Byzantijnsche Keizers en Prinsen in hunne prachtgewaden.’ - ‘Het mausoleum van salomo, een zoon van david, Koning van Georgië en Imerië, dat ik op het binnenplein van eene Grieksche kerk vond’ - verhaalt curzon - ‘was een zonderling gebouw. Het staat onder eene

{==622==} {>>pagina-aanduiding<<}
soort van steenen baldakijn. In twee andere kerken liet men ons zilveren en zwaar vergulde kroonen uit den ouden tijd zien’ [hier worden kerkkroonen of lichtkroonen bedoeld]. ‘Zij hadden acht tot tien voet in doorsnede, en waren ontegenzeggelijk de kostbaarste metalen sieraden welke ik ooit uit vroegeren tijd gezien heb, en die ik wel wenschte te bezitten. Beide waren met inschriften, en buitendien met afbeeldingen van heiligen en cherubijnen, deze laatsten van een bevreemdend grimmig uitzien, versierd. - Ik heb lang niet geweten, van waar eigenlijk in Engeland het gebruik afkomstig is, om in kerken van jonger dagteekening, maar in den ouden stijl gebouwd, kroonen op te hangen. In Roomsch-Katholieke, uitgenomen te Aken, ziet men die nooit. Zij behooren echter, gelijk ik mij thans overtuigd heb, wezenlijk tot den Griekschen ritus, en zijn dus denkelijk uit het Oosten tot ons overgekomen (bl. 120).’
Ook in de reize van wilbraham treft men belangrijke bijzonderheden aan omtrent Armenië en de Armeniërs. Van hen heet het bl. 178: ‘De Armeniërs zijn een interessant volk; 't is zeer te betreuren, dat hunne oudere geschiedenis zoo geheel in donkerheid gehuld is. Even als de Joden zijn zij over den ganschen aardbodem verstrooid, en hebben midden onder vreemde volken hunne godsdienst en taal, benevens vele eigenaardigheden in zeden en gebruiken behouden. Door hunne industrie en ondernemingsgeest hebben zij langzamerhand alle handel en verkeer in het Oosten aan zich weten te brengen, en zijn derhalve het gegoedste gedeelte der bevolking van Perzië, zoowel als van Turkije. Vooral in dit laatstgenoemde rijk hebben zij ál wat slechts handel heeten mag, in hunne handen, want de trage Turken achten het beneden hunne waardigheid zich op het drijven van koopmanschap toe te leggen. De Armeniër heeft het toppunt zijner wenschen bereikt, wanneer hij bankier van een of anderen Pacha worden kan, daar deze post hem in de gelegenheid stelt om de inkomsten eener Provincie, tot in de geringste bijzonderheden, te leeren kennen, en hem buitendien rijke winsten oplevert.’
‘Wanneer men bedenkt hoe dikwijls Armenië door de ruwe benden van een Toghrul-bei of Timur, even als door de fanatieke legers der Kalifen en der Perzische Koningen, geteisterd werd; hoe, eeuw in eeuw uit, bij herhaling duizende inwo-
{==623==} {>>pagina-aanduiding<<}
ners weggevoerd werden; wanneer men verder bedenkt, hoe velen, om de onderdrukking in hun vaderland te ontgaan, vrijwillig naar verre landen zijn getrokken, om daar veiliger woonsteê te vinden, - dan moet men zich verwonderen, dat nog zoo velen in het land hunner vaderen zijn overgebleven.’
Bij gelegenheid dat de reiziger, aan wien wij de bovenstaande regels ontleenen, te Urmijah eenige Amerikaansche Zendelingen ontmoet, zegt hij over de Zendelingen in het algemeen (bl. 188): ‘Gedurende mijn verblijf in het Oosten heb ik Zendelingen van alle natiën [?] ontmoet; doch ik ben van oordeel, dat de Amerikanen boven alle anderen geschikt zijn om de groote bezwaren en ongemakken door te staan, welke hunne roeping medebrengt. Zij zijn niet alleen, bijna zonder uitzondering, mannen van kunde en een gezond oordeel, en hebben in den regel een sterk ligchaam, twee volstrekt onmisbare eigenschappen, om onder Aziaten te leven; maar zij bezitten ook doorgaans, zoo niet altijd eene fijne beschaving, dan toch veel praktische levenswijsheid en eene uitgebreide menschenkennis. Daarbij komt nog een onvermoeide ijver voor wat zij als de taak huns levens beschouwen, en eene volharding en standvastigheid die nergens voor terugdeinst.’
De lezer verneemt uit het reisverhaal van mac-intosh onderscheidene zaken omtrent de Bagratiden, die reeds in 885 met de kroon van Armenië begiftigd werden. Op andere plaatsen van dit boekdeel, vooral bij koch, is meer over dat geslacht, dat thans nog bestaat, en in Russische krijgsdienst hooge betrekkingen bekleedt. Als Koningen van Grusië regeerden zij tot op het begin dezer eeuw, toen ook dat Rijk bij Rusland werd ingelijfd. - Hoe veel stof tot nadenken!
Uit onze aanhalingen blijkt hoe belangrijk ‘De Caucasische Landen en Armenië’ voor den beschaafden lezer zijn; en nog hebben wij geen woord gerept van de beide togten van Prof. koch, welke, door de juistheid en scherpzinnigheid van beschouwing, en de onpartijdigheid, die doorgaans bij hem worden aangetroffen, zich zeer aanbevelen.
Wij zullen slechts een paar dier trekken welke den Oosterling van den Westerling zoo scherp onderscheiden, van koch overnemen. Bl. 69: ‘In het beschaafde Europa kunnen wij de weldaad onzer herbergen wezenlijk niet hoog genoeg op prijs stellen. Wanneer het weder in 't Oosten niet toelaat om

{==624==} {>>pagina-aanduiding<<}
onder den vrijen hemel te overnachten, of als men geen geld heeft om zich van eene kostbare tent te bedienen, is men wel gedwongen zijn heil in eene zoogenaamde karavanserai te zoeken, waar men te gelijk de eer van het gezelschap van allerlei vee geniet. Dit trouwens zou men zich nog getroosten kunnen, indien niet de bekende Oostersche morsigheid hier haar toppunt bereikte, en ongedierte van allerlei aard al 't mogelijke deed, om u uit zulk eene plaats weg te jagen, en aan 't overnachten onder den blooten hemel, zelfs bij regen en onweder, de voorkeur te doen geven. De huid van den Oosterling is niet zoo gevoelig als die van den Westerling, die zich minder aan den invloed van wind en weder blootstelt, en daarom ook tegen de steken en beten van - men vergunne ons de dingen bij hun regten naam te noemen - van vlooijen, luizen en wandluizen minder gehard is. Ons was 't ook op onze verdere reis voortdurend onbegrijpelijk, hoe de Aziaat, aan de aanvallen van al deze pijnigers even goed als wij blootgesteld, den nacht in ongestoorden slaap kon doorbrengen.’
Bl. 291: ‘De Oosterling verkeert in het algemeen in zulk eene grenzenlooze armoede, dat zelfs de bewoners van het Ertsgebergte of Opper-Silezië zich in een veel aangenamer toestand bevinden zouden, als zij niet iets beters gezien hadden en nog steeds moesten zien. De honger kan vaak bij ons nijpen; doch in het Oosten gaan onafgebroken scharen van menschen, ten gevolge van allerlei nood en ontbering, te gronde. Hoe ware het wel anders mogelijk dat de bevolking in het Oosten voortdurend aan het afnemen is [men vergete niet dat Prof. koch door Oosten verstaat de landen beoosten de Zwarte Zee, tot en met inbegrip van Perzië]? Onze ongelukkigen, die in den winter naauwelijks een stukje brood hebben [in Ierland sterven in den winter niet zelden honderden den hongerdood], zouden zich nog minder met het weinigje giersteof maïs-meel, of met de zure melk, die daar het maal voor den ganschen dag is, vergenoegen kunnen.
Zelfs de gegoede in het Oosten leeft, naar onze behoeften gerekend, armzalig: een weinig brood en pillau is het beste dat hij geniet. Van een behoorlijken maaltijd, als bij ons, komt in Azië slechts bij wijze van uitzondering eens iets voor. In den vastentijd behelpt de Christelijke Aziaat zich

{==625==} {>>pagina-aanduiding<<}
met wat ingemaakte boonen, wortelen, groenten en soortgelijke, en blijft daarbij toch frisch, vrolijk en gezond.’
Wij hebben voorzeker genoeg gezegd om hen die het werk nog niet bezitten, en hunne kennis aan land- en volkenkunde wenschen te vermeerderen, tot den aankoop uit te lokken. - De vertaling is zoo als die van den Heer goeverneur kan verwacht worden, en de Uitgevers hebben voor zuiver papier en eene heldere, duidelijke letter zorg gedragen.

De Kunstkronijk. Uitgegeven ter aanmoediging en bevordering der Schoone Kunsten. Achttiende Jaargang. Aflev. 1-14. Te Leiden, bij A.W. Sijthoff, Directeur der Houtgraveerschool. 24 Afl., tekst en steendrukplaten. f 10-:

Reeds te lang heeft Referent verzuimd zich te kwijten van een pligt, die hem toch elke maand werd herinnerd bij de ontvangst van eene nieuwe Aflevering der ‘Kunstkronijk’. Die pligt was: de aandacht van de lezers onzer Letteroefeningen, en van geheel het publiek, te vestigen op het nieuwe en verjongde leven, hetwelk de Kunstkronijk met haren achttienden Jaargang, en door de verandering van Redactie en Uitgever, is ingetreden. De Kunstkronijk, wij kunnen het niet ontkennen, was allengs uit het tijdperk van leven en emulatie, hetwelk hare eerste Jaargangen kenmerkte, in zekeren deun vervallen, die nadeelig werkte op het litterair zoo wel als op het artistiek gedeelte, terwijl bovendien door het wijden van een geheelen Jaargang aan het Rotterdamsche Muziekfeest in 1854, en van een groot gedeelte van den volgenden aan de Wereldtentoonstelling te Parijs, het oorspronkelijk doel en het eigenaardig terrein van het werk te veel uit het oog werd verloren.
De Heer t. van westrheene, w.z. als Redacteur, en de Heer a.w. sijthoff, te Leiden, als Uitgever, stelden zich bij hun optreden als zoodanig, blijkens hun programma, voor: de Kunstkronijk terug te voeren tot hetgeen zij altijd moet blijven, wil zij hare geschiedenis en haar doel niet verloochenen - het orgaan te zijn van de kunst in Nederland; de uitdrukking van hetgeen zij beoogt en in het leven roept; het middel om den kunstzin en de kunstkennis bij het publiek te leiden en te ontwikkelen. De Maatschappij Arti et Amicitiae te

{==626==} {>>pagina-aanduiding<<}
Amsterdam, maakte ook van hare zijde de Kunstkronijk tot haar orgaan, en het nationale element werd vooral op den voorgrond gesteld.
De tot hiertoe verschenen Afleveringen der Kunstkronijk getuigen dat het der Redactie en den Uitgever ernst is met het nakomen van hun programma. Reeds het uiterlijk van het werk heeft gewonnen aan sierlijkheid en degelijkheid; papier en druk zijn zeer goed. De lithographiën, die in de laatste jaren schier deden wanhopen of deze tak der kunst in Nederland ooit tot eenige ontwikkeling zou komen, zijn vooral aanmerkelijk verbeterd. Wel zijn alle de platen nog niet even gelukkig, en blijft er veel te doen over; maar wij meenen toch gerust te mogen verzekeren dat men den goeden weg heeft ingeslagen. Men ziet het, er is streven naar naauwkeurigheid, naar kracht, zuiverheid en effect in de lithographiën. Vooral bij die naar de oude meesters, uit de keurige verzameling van den Baron steengracht van oosterland, ontmoeten wij reeds enkele platen, die getuigen wat men door naauwlettende zorg en zamenwerking van verschillende krachten kan tot stand brengen. De lithographiën naar dujardin, metzu, de vois, ruysdael en brouwer kunnen reeds eene vergelijking met de lithographische pers in het buitenland doorstaan. Het is hier eene quaestie van tijd en geld, en wij twijfelen geen oogenblik, of, bij de beginselen welke thans aan de uitgave der Kunstkronijk ten grondslag zijn gelegd, zal eene uitbreiding van het debiet, eene meer en meer algemeene deelneming eerlang tot resultaten leiden, die wij ten opzigte van de lithographie in Nederland tot vóór eenigen tijd niet durfden verwachten. Ook de platen naar of door hedendaagsche meesters, bewijzen dat het den Heer mieling ernst is met den vooruitgang en de verbetering zijner lithographische voortbrengselen.
De tekst heeft mede eene eenigzins andere rigting aangenomen. De bezoeken in ateliers; het binnen- en buitenlandsche kunstnieuws, en de korte artikelen aan de omschrijving der platen gewijd, zijn geheel in den geest van het oorspronkelijk doel der Kunstkronijk. Voor het overige dragen de hoofdartikelen het kenmerk van een gelukkig streven, om het publiek in een aangenamen en boeijenden vorm bekend te maken met het leven en de werkzaamheid van vroegere en latere

{==627==} {>>pagina-aanduiding<<}
kunstenaars, en met de eerste beginselen en waarheden welke aan alle kunstbeoefening ten grondslag moeten liggen. De bijdragen van den Redacteur; van den keurigen stilist Dr. l.r. beynen; van elise; de beschouwingen over de Rotterdamsche tentoonstelling; de gedichten van s.j. van den bergh, richard en dorbeck, bieden eene rijke afwisseling aan.
Wanneer wij bedenken dat de Kunstkronijk aan hare inteekenaars, nevens het bovengenoemde, nog een lot aanbiedt in eene verloting van kunstwerken, die ditmaal zijn gekozen met een hoogst gelukkigen smaak, en zuiver begrip van goede kunst, dan kunnen wij het schier overbodig rekenen hier een woord bij te voegen om tot ondersteuning en deelneming op te wekken. Wij volstaan met onze lezers aan te sporen, om kennis te maken met het vernieuwde leven der Kunstkronijk: dat doende zullen zij van zelf gedrongen worden tot ondersteuning van deze nationale onderneming, op welke wij ons voorstellen nader terug te komen.




Nagelaten Gedichten van Cornelis Loots, Ridder der Orde van den Nederlandschen Leeuw, en Lid van het Koninklijk Instituut. Twee Deelen. Te Amsterdam, bij Allart en van der Made. 1855. In gr. 8vo. 583 bl. f 5-:

Wie er nog aan twijfelen mogt, of de in 1834 ontslapen Dichter loots tot die Zangers behoort op welke Nederland reden heeft zich te verhoovaardigen, behoeft, indien hij waarde hecht aan de uitspraak van bevoegde beoordeelaren, het tweeledige Voorberigt slechts te lezen, dat tot Inleiding strekt van het Eerste Deel. De Heeren Mr. maurits cornelis van hall en h. tollens, c.z., Neêrlands horatius en Neêrlands claudius, van wie het gerucht wilde dat zij de zorg voor de uitgave van de dichterlijke nalatenschap des vereeuwigden Zangers hadden aanvaard, hebben wel, zoo als uit het Voorberigt blijkt, die zorg aan een ander overgelaten, maar toch beide het werk met eene aanbeveling verrijkt, die ten aanzien van zijne hooge waarde geen twijfel overlaat, en volkomen het oordeel bevestigt, dat immer door onpartijdige deskundigen over de gedichten en verzen van loots is uitgesproken. ‘Ik herinner mij’ - zegt de Heer tollens - ‘dat de Uitgever van zijne vroegste gedichten, de kundige en keurige

{==628==} {>>pagina-aanduiding<<}
uylenbroek, aan wiens inlichtingen en teregtwijzingen ik zelf, even als onze loots, zoo veel verpligting schuldig ben, hem, in een bijschrift, onder eene zijner afbeeldingen geplaatst, een tweeden vondel genoemd heeft. Evenzeer herinner ik mij dat bilderdijk in een bijschrift op vondel dezen een ruwen diamant heeft genoemd. Beide deze uitspraken zamentrekkende, zou men alzoo ook onzen loots een ruwen diamant mogen heeten; een eeretitel die eene zeer wezenlijke en innerlijke waarde aanduidt, en dien ik met volle overtuiging mijnen veeljarigen kunstvriend onbetwistbaar waardig acht.’ - De Heer van hall herinnert ons hoe de beroemde Volkszanger zijnen vriend ‘in het voortreffelijk dichtstuk ter zijner uitvaart’ heeft afgeschilderd, onder anderen hem noemende:

De Dichter van zijn eigen zangen; 
Hij, die van vreemdling noch gebuur 
De toonen borgde, die hij slaakte; 
Maar onverflaauwd van eigen vuur, 
Van ingeschapen geestdrift blaakte, 
En breidel, wet en les verzaakte 
Gehoorzaam slechts aan u, natuur, - 

en daarmede instemmende, en wijzende op hetgeen haakman, h.h. klijn, en de in kunstkennis bedreven kinker en jeronimo de vries van hem getuigd hebben, herhaalt hij de regelen in 1834 door hem gemaakt, zoo 't schijnt om toen bij het graf van loots te worden uitgesproken:

Ja, gij hebt hem gevormd, alscheppende natuur! 
Van u ontleende hij dat krachtgevoel, dat vuur, 
Waarmeê hij zich zoo stout verhief op aadlaarswieken, 
En gidsen zocht noch bij Romeinen, noch bij Grieken; 
Maar 't zij hij hoog of laag 't oorspronklijk speeltuig sloeg, 
Uit eigen bron gevoed, en aan zich zelv' genoeg, 
Gelijk de nachtegaal door kunstlooze orgelslagen, 
In zijnen wildzang zelfs den kenn'ren bleef behagen. 

Dergelijke getuigenissen van zulke pennen maken elken anderen lof voor den Zanger, elke andere aanprijzing van zijne ‘Nagelaten Gedichten’ schier geheel overbodig; te meer nog daar men hierbij kan voegen: dat ook bilderdijk, de onsterfelijke vader onzer moderne dichtkunst, de zeldzame, wezenlijke verdienste van loots insgelijks, en op niet minder vereerende wijze, heeft erkend en gestaafd.

{==629==} {>>pagina-aanduiding<<}

Ref., die het voorregt niet gehad heeft loots van nabij te kennen, maar meermalen zich onder diens gehoor heeft bevonden, en den indruk dien zijne gespierde verzen, met kracht en gloed voorgedragen, op hem gemaakt hebben, nimmer vergeten zal, denkt, dit schrijvende, niet zonder weemoed, aan de geringe voldoening welke de kunst, in het openbare leven, voor dezen met regt beroemden Zanger heeft opgeleverd. Het was zeker veel dat een Mr. Metselaar (dat was hij; doch van de deftigste soort) zich, om zijne verdienste op 't gebied van taal- en dichtkunst, tot Ridder, en Lid van het Instituut zag verheven; het moet hem gestreeld hebben, dat de Letterkundige Genootschappen in den Lande hem, als om strijd, in hun lidmaatschap van eer, bewijzen gaven van onderscheiding en hoogachting, en niet zelden, bij voorkeur, hém uitnoodigden om bij plegtstatige gelegenheden de rijen voor te gaan, en ooren en harten te streelen met een feestelijk gedicht; hij zal niet zonder genoegen, zoo dikwijls en waar hij optrad, het talrijk gehoor hebben opgemerkt, dat hem volgde, en aan zijne lippen hing, en, zoo dikwerf, zelfs in het midden zijner voordragt, met toejuiching huldigde; - maar het groote voorregt des Dichters: zijne verzen te zien opgenomen in het hart en geheugen des volks; zijne werken te zien gezocht niet alleen voor de boekerijen van beoefenaren en liefhebbers van poëzij; maar ook gevraagd en met gretigheid gekocht door de menigte, om er wijsheid en troost uit te putten, en het genot en genoegen des levens er door te vermeerderen en te verhoogen - die streelendste van alle voldoeningen is hem nimmer te beurt gevallen, en in den avond zijns levens had hij zelfs de smart te verduren, de belangstelling in de vruchten zijner kunstoefening zoodanig te zien afgenomen, dat tot het uitgeven van een zijner gedichten eene inteekening moest worden beproefd, en de deelneming niet voldoende was om hare kosten te dekken. De dikwerf hoog gevierde Zanger
ondervond daarin de wisselvalligheid van den roem; aan welke 't ook te wijten is als nog geen kenteeken de plaats onderscheidt waar zijn stoffelijk overschot is ter ruste gelegd. Op den 15den October 1834 trad Ref. het kerkgebouw, waar die treurige handeling zou plaats hebben, met aandoening binnen, niet anders verwachtende dan dat het vol zou zijn, en dat eene talrijke schaar van vrienden en vereerders den lijkstoet

{==630==} {>>pagina-aanduiding<<}
dáár zoude vergrooten; maar hij vond er niemand. Van lieverlede kwamen er nog enkele dilettanten gelijk hij, maar hoe klom hunne verbazing, toen, op het bepaalde uur, de lijkkist aankwam, en door de gehuurde dragers naar de groeve gedragen werd zonder eenig gevolg van vrienden; behalve van eene Commissie van vier leden uit het Koninklijk Instituut. De ledigheid rondom het graf van den Meesterzanger, om wien te hooren men zich weleer verdrongen had, deed alle harten pijnlijk aan, en toen eenige minuten later de handeling volbragt en de Commissie vertrokken was, stonden de tien of twaalf kunstminnende toeschouwers eene wijl sprakeloos bij de groeve, tot een hunner met smart uitriep: ‘Zóó begraaft Holland zijne groote mannen!’ - De aanwezigen verbonden zich toen om bij te dragen tot de kosten van eenen steen, boven het graf in den muur te metselen, waarop een bekranste lijk-urn zoude staan met den naam van loots in gouden letteren er onder; doch bij onderzoek bleken de kosten zoo aanzienlijk en de zucht tot deelneming zoo gering te zijn, dat het plan moest worden opgegeven. Ref. weet niet, dat van eene andere zijde eenig kenteeken op het graf van loots is gekomen, en kan den wensch niet onderdrukken, dat er dit alsnog op worde geplaatst.
De reden dier onverschilligheid lag, voor een aanzienlijk gedeelte, in den afkeer van gedichten in het algemeen, die het publiek tijdelijk had ingenomen, nadat al wie de pen kon voeren en rijmklanken vinden, zijne indrukken van, en gedachten over den opstand van 1830 aan den volke op rijm had voorgedeund, en de met prullaria overstroomde wereld, die den meester van den prul niet weet te onderscheiden, van geene poëten meer gediend wilde zijn, en alleen maar het goede geld beklaagde, dat zij voor slechte verzen had uitgegeven. Maar zij lag ook dáárin, dat loots die populariteit miste, welke den kunstenaar, onder alle omwentelingen in den volkssmaak, tegen geringschatting en vergetelheid beveiligt. Dat gemis was een gevolg van zijnen aanleg meer voor het verhevene en vernuftige, dan voor het schoone en gevoelige; van de dichtsoorten, die hij doorgaans beoefende, en van de versmaat, die hij bij voorkeur gebruikte. Het lierdicht en leerdicht waren zijne meest geliefde genres; maar de lierzang is voor het volk te hoog, en 't heeft te weinig tijd voor

{==631==} {>>pagina-aanduiding<<}
ontspanning om behagen te vinden in leerdichten van langen adem; geschreven in doorwerkte, voor gewone lezers te diepzinnige Alexandrijnen. In meer populaire versmaten heeft hij wel een aantal stukken gedicht; men vindt er zelfs vele in deze bundels, en daaronder meesterstukjes van vinding en uitvoering, maar de stoffen zijn niet populair. Loots was te weinig objectief om Volksdichter te zijn. Zijne verzen spraken meer tot de verbeelding dan tot het gevoel; meer tot den geest dan tot het hart. Hij was hierin van zijnen vriend tollens, ofschoon met dezen dikwerf in éénen adem genoemd, ten eenenmale onderscheiden, en zoo veel minder bij het volk bekend, dat er (want anders ware zij verschenen) van eene goedkoope uitgaaf zijner werken - terwijl die van tollens' werken tienduizend koopers vond - geene winst kon worden verwacht, en de uitgevers, eindelijk, huiverig waren, om nieuwe verzen van hem voor hunne rekening ter perse te leggen.
Aan dat gemis van populariteit ligt het dan ook, dat zoo vele uitmuntende gedichten als er zijn onder de ruim honderden-vijftig stuks, van verschillenden omvang, die in deze twee Deelen worden aangeboden, eerst twintig jaren na den dood van loots in het licht verschijnen. Zóó lang heeft het geduurd eer het gelukken mogt een huis van boekhandel te vinden, ondernemend genoeg om de uitgave te doen, zoo als die geschied is onder de bescherming en aanbeveling van de twee beroemdsten onzer Meesterzangers. De Boekhandelaars allart en van der made hebben door die uitgave aan de vaderlandsche Letteren eene groote dienst bewezen, en aanspraak verworven op dank en ondersteuning bij alle beoefenaren en vrienden van Nederduitsche dichtkunst. Maar inzonderheid heeft zich daarbij verdienstelijk gemaakt de Heer hilman, die vele jaren lang heeft getracht een middel te vinden om de dichterlijke nalatenschap van loots aan de vergetelheid, waaraan zij was overgegeven, te onttrekken, en, toen nu de gelegenheid daartoe gekomen was, ook - zoo wij meenen - het werkzame en gansch niet aangename toezigt over den druk en de correctie, en de uitvoering dezer véélbevattende bundels met liefde en ijver heeft aanvaard en volbragt.
De éérste lezing, vooral van het Eerste Deel, laat geen aangenamen totaal-indruk na; ten minsten zoo was 't bij ons: doordien het stukken bevat uit al de levensperken des Dichters,

{==632==} {>>pagina-aanduiding<<}
die in gehalte en schoonheid zeer van elkander verschillen, ten deele zelfs geene andere verdienste hebben, dan dat ze vloeijend zijn geversifiëerd, en de Verzamelaar, die blijkbaar álles geplaatst heeft wat hem door 's Dichters erven gegeven is, de stukken, zonder eenige chronologische orde in acht te nemen, door elkander heeft geplaatst: zoodat de verzen uit 's Dichters besten tijd hier dikwijls gevolgd worden door andere die hij-zelf, buiten twijfel, ten vure zou hebben verwezen. Wel is waar, dat de stukken geene datums dragen, en de ouderdom der meesten slechts naar gissing te bepalen is; doch de titels van eenigen geven hunne jaren aan, en 't zal wel een raadsel blijven waarom de rijmstukken van 1792, 1795, 1798 en 1799 niet vóóraan zijn geplaatst, maar na en tusschen gedichten van 1816, 1818, 1826, 1832 en 1833; waarmede zij - vermits loots een levendig aandeel heeft genomen in de politieke gebeurtenissen van het laatst der vorige eeuw; doch, van de vrijheidsziekte dier dagen door de zure vruchten der Fransche gelijkheid en broederschap genezen, na 1813 zich een warm vriend van ons Vorstenhuis heeft betoond - wat de uitgedrukte gevoelens betreft, gansch niet overeenstemmen. Zoo vindt men, b.v., op bl. 65 en volgg., den keurig fraaijen lierzang bij den doop van wijlen den vierden zoon van den Prins van oranje in 1822, met den hartelijken uitroep:

Ja, heil u, onzer Vorsten spruit! 
Hoe hebt ge uw wortlen vastgeschoten 
o Boom! geen onweêr roeit u uit, 
Of Neêrland moet met u verzinken - 

en op bl. 193, den nog fraaijeren lierzang: ‘Nederland’, van 1826, in welken met waardige onafhankelijkheid de innigste gevoelens van achting voor, en gehechtheid aan oranje worden uitgesproken: maar wij zagen er vreemd van op, toen we voortlezende, daarna (bl. 225) de gezwollen Ode vonden: ‘Aan mijn Vaderland, bij de krijgsverrigtingen der Nederlanders op de Noordzee in Augustus 1795’, waarin de gevoelens van de heethoofden dier ongelukkige dagen van tweedragt en haat zich afspiegelen, en de opgewonden, toen nog jonge Dichter uitroept:

{==633==} {>>pagina-aanduiding<<}


Klonk dwinglandij, klonk helsch verraad, 
Door list, uw ijzren arm in boeijen; 
't Heeft uit met al dit vloekgespan! 
Het schuldig hart van uw tiran 
Dreef hem, door vrees benard, wanhopend van uw stranden! 
Zijn vlugt geeft u de vrijheid weêr - 

Dergelijke schrille nagalmen uit een afgesloten tijdvak van verbijstering, waaraan naauwelijks meer gedacht wordt, zelfs niet door hen wier verwanten er de slagtoffers van zijn geworden, hadden ten minsten op hunne plaats moeten staan; ofschoon 't beter ware geweest ze geheel weg te laten, of ze bij elkander te voegen, in een aanhangsel, als toegift, voor de liefhebbers. Wij willen er den Heer hilman niet zéér hard over vallen, want zonder hém zou, mèt het onbeduidende, ook het vele schoone dat de bundels bevatten, zijn verloren gegaan; maar wij kunnen toch niet ontveinzen te betreuren, dat onze waardige tollens, die betuigt jaren lang door innige vriendschap verbonden te zijn geweest met loots, zich, al is 't dan ook door ‘méér dan ééne reden’, heeft laten weêrhouden om de dichterlijke nalatenschap van zijn ontslapen vriend te schiften; of maar, indien de taak hem-zelven in zijn geklommen leeftijd te lastig ware, niet gewaakt heeft dat zij door een ander ervaren, met het publiek en met de kunst vertrouwd man, met of voor den verzamelaar wierde volbragt. - Zoo als de twee Deelen daar voor ons liggen, bevatten zij nagenoeg den inhoud van vier gewone versbundels in 8vo. De kooper betaalt maar voor twee, en verliest er dus niet bij, al ware ook (hetgeen 't geval niet is) de helft van den inhoud niet waard onder den naam van loots te verschijnen; maar het ware toch beter geweest als men er niet in opgenomen vond wat loots-zelf niet zou hebben laten drukken, en daar hadden ervaren vrienden voor kunnen zorgen; - tenzij, misschien, des Dichters in kunst en smaak minder bedreven erven alles voor heilig hebben gehouden, wat ooit in dichtmaat door hem is geschreven.
De partijstukken en die gelegenheidsstukken welke wij ten vure zouden hebben veroordeeld, beslaan in het Eerste Deel ruim 50 bladzijden. De overige 270 compres gedrukte bladzijden bevatten niets, dat den Dichter, als mensch en als kunstenaar, niet tot eere strekt, en niet beschouwd verdiend

{==634==} {>>pagina-aanduiding<<}
te worden als eene winst voor de vaderlandsche dichtkunst. Wat wij op ál dat voortreffelijke in het Eerste Deel hebben aan te merken, bepaalt zich tot de allocutie aan vondel, die wij, hoe schoon 't gedicht als zoodanig zij, misplaatst achten. De geest en strekking van dat fraaije, kernvolle gedicht is op te maken uit de volgende aanroeping:

o Vondel! 'k roep u aan! ja, schoon gij zijt ontslapen, 
Kweek, kweek toch zonen aan, geheel uit u geschapen! - 
 
Ja, dichters! broeders! ja, meer dan in eenige eeuw, 
Voegt ons een moed, die tart der dweepren oproerschreeuw, 
Of die de jammeraars om inkwisitievuren, 
Door scherts, die bijt, 's volks spot doen pijnelijk verduren! 
De tijd eischt zorg, eer ons de sluwe list betrapp' 
En steke ons, eer men 't weet, in eene monnikskap! 

Dat dichtstuk op 't weefgetouw zettende, heeft loots er niet aan gedacht, dat vondel-zelf, 't zij al of niet door ‘sluwe list betrapt’, zich van de Protestantsche Kerk heeft afgescheiden, en tot de Roomsch-Katholijke is overgegaan.
Om den lezer met het mannelijk karakter, en den liberalen geest, en de beurtelings forsche en liefelijke gezangen van loots bekend te maken, kunnen we niet beter dan uit dat fraaije gedicht een paar passages overnemen. 'k Wil - zegt de Dichter tot vondel -

'k Wil met uw vrijen geest, ofschoon niet met uw zwier, 
Bespelen naar mijn lust de mij geschonken lier. 
Uw afkeer van 't geweld, die opstormde uit uw snaren, 
Is mij ook van der jeugd in de aderen gevaren; 
 
'k Betaalde ook liefst, als gij, rantsoengeld voor mijn zang, 
Der vrijheid toegewijd, dan dat ik, bij den dwang 
Als dichter welkom, maar als mensch te laag gekropen, 
Vond voor een vleijend lied, hof, rang en schatten open. 
Ik heb, zoo erg als gij, een innerlijken wrok 
Aan eenen Farizeeuw in een vermaakten rok; 
Ja, liever nog met u beboet, verbannen, schuldig, 
Dan dat ik, tegen dank, den god des tijds ooit huldig. 
 
Doch neen, thans dwingt ons niets 't meineedig offer af! 
Men zingt naar 't vrije hart, niet naar des meesters staf. 
Niet in een gulden kooi gevoederd en besloten, 
Noch kennelijk gewend aan 't lied ons voorgefloten. 

{==635==} {>>pagina-aanduiding<<}

Geen winterroê dreigt meer, noch perst door scherpen dwang 
De keel tot schor geschreeuw, in steê van ronden zang. 
Neen, neen, o zangeres! schep adem in de hoven: 
De winter is voorbij, die wolken zijn verschoven; 
De minnelijke Mei vlecht bloemen tot een huif, 
En mengelt geur en kleur; 'k hoor weêr de tortelduif, 
Die, bang voor havik, valk, griffoenen, raven, wouwen, 
Staatkundig roofgebroed, zich nergens dorst vertrouwen. 
Men hoort de vreugde in 't veld; men hoort in hooger lucht 
Den leeuwrik, die zijn lied weêr afmeet naar zijn vlugt, 
Terwijl in 't jeugdig hout speelzieke nachtegalen 
Met schelle keel de liefde en lente op zang onthalen. 
Men ziet de rappe jeugd, die met een vreugdgeschrei 
Ontbonden uit de stad, weêr strengelt rei aan rei, 
En 't jaargetij tot lof, met onbedwongen zwieren 
Op maatklank der Natuur, de blijdschap bot gaat vieren. 
 
Dees schildering? - Zij mag den suffer niet behagen, 
Die in een ouden boom zoo gaarn den uil hoort klagen, 
En wenscht het veld eer graauw, en dat geen kruidje tiert, 
Dan dat men dartelend er 't zondig jaarfeest viert. 
 
Dit beeld is dat des tijds, dien we ons óók zien beloven. 
De vrijheid des gemoeds gaat alle gaaf te boven; 
En of een kerkuil gromt, en of een dichter fluit, 
Munt hij 't op mijn geloof, 'k lach beider maatzang uit. 
't Is 't beeld van onzen tijd. Ja, zonder vreesbetooning 
Zing ik mijn vrijen zang voor de ooren van mijn Koning. 
Hij reikte van zijn troon ons zelf den vrijbrief toe, 
Ontworpen in zijn ziel, bezworen blij te moê, 
Met heel zijn wil en hart. Hij zal dien eed niet breken, 
Al poogt een logenmond die schennis goed te spreken: 
Hij weet, dat als de trouw verloren ging op aard' 
Zij in des Konings borst het laatst moest zijn bewaard. 
Hij wil geen slavendienst, hij gaf de stof der zangen, 
Die nog de vrijheid zingt en duurzaam wil vervangen. 
Hij eischt niet, dat met hem, als waar 't een heilig werk 
Men ál te zamen dring in ééne zelfde kerk: 
Hij drijft niet, dat men God geen eer Hem waard kan geven, 
Dan naar een leerwet, voor een eeuwenpaar beschreven; 
Neen, onder 't vrije dak van zijn verdraagzaam hof, 
Klinkt meer dan ééne wijs bij 's Allerhoogsten lof. 
 
Dit is het, ja, een volk met vaderhand regeren! 
In zulk een Vorst wil ik Gods stedehouder eeren: 

{==636==} {>>pagina-aanduiding<<}

Hij toch, die Hem verbeeldt wiens naam men liefde noemt, 
Verplet ons door geen blik, die grimmiglijk verdoemt. 
 
Geen Koningsblik dale af, om ooit de rol te lezen 
Van sekten, hoog gevierd of diep ter hel verwezen 
Door 't menschlijk brein, dat scheidt en deelt, in rot bij rot, 
Wat opgeteekend staat als één geheel bij God. 

Het smart ons, dat wij de bladzijden 23-28 niet geheel kunnen overnemen; maar het aangehaalde is voldoende om loots te doen kennen - en zoo vertoont hij zich in alles - als een Dichter van ongemeen groote verdienste, en als een man wiens karakter en vrijzinnigheid aan echte Godsvrucht gepaard, hem ieders hoogachting waardig maken, al is 't ook dat men in gevoelens van hem verschilt.
(Het vervolg hierna.)




Gideon Florensz. Historisch-Romantische épisode uit het laatste tijdperk van Leycester's bestuur in Nederland. Door Mevr. A.L.G. Bosboom-Toussaint. Vier Deelen, Vijf Stukken. Te Amsterdam, bij Gebr. Kraai. 1855. In gr. 8vo. 1561 bl. f 15-75.

Andersen heeft ergens gezegd, dat Recensenten de boeken uitkaauwen om te onderzoeken of er ook steentjes in het deeg zijn. Laat Referent deze soort van onderzoek altijd volgaarne aan de liefhehbers over, bij een geregt als Mevr. bosboomtoussaint ons wederom geboden heeft in haren ‘Gideon Florensz’ vergeet men het steentjeszoeken ten eenenmale: althans zoo men, als wij, getroffen wordt door zoo veel schoons als zich in deze boeken naar verstand en hart ontvouwt. Voor anderen dan het vermaak van te zoeken naar de steentjes; aan ons het genoegen het lezend publiek op de schoonheden van dit belangrijk werk te wijzen.
Met dezen roman voltooide de geachte Schrijfster de reeks van leicester-romans, waaraan zij nu reeds zoovele levensjaren gewijd heeft, en die van eene veelomvattende studie en eene zeldzame volharding, bij een uit den aard der zake vermoeijend en weinig aantrekkelijk onderzoek, de bewijzen leveren. Met meesterhand heeft zij de stroeve bouwstof omvat en verwerkt tot schoone, boeijende tafereelen, waarin zij ons zoo geheel weet te verplaatsen; zoodat wij daarin leven. Thans aan het einde gekomen, overzien wij den weg dien wij met leicester en zijne wederpartijders en voorstanders hebben

{==637==} {>>pagina-aanduiding<<}
afgelegd; wij herdenken de uren, die wij met hem hebben doorleefd, en wij danken der waardige Schrijfster niet enkel een rein en edel genot: maar ook heilige aandoeningen, diepe indrukken: indrukken zoo als de roman maar zelden zal verwekken, omdat die schier nooit met zoo veel consciëntie, met zoo veel hart, met zoo veel Christenzin wordt geschreven.
Hebben wij in alle leycester-romans bewonderd dien adel van opvatting, die kloekheid van greep, die geestigheid van teekening, die magt in de beheersching en leiding van het ontwerp, bij zoo groote diepte van gevoel en stoutheid van blik: in ‘Gideon Florensz’ trof ons boven alles de ontleding van het zielenleven in de ontwikkeling van een hooger levensbeginsel, tegenover de zwakheden des vleesches en den storm der hartstogten. Van zulk eene ontplooijing der diepste diepte des harten, van zulk een opdekken van de fijnste roerselen des gemoeds, is ons de wederga niet bekend in de romantiek, en wij staan verbaasd over onze landgenooten, dat een boekwerk van zulke waardij reeds een jaar lang kan zijn gelezen, zonder die mate van bewondering op te wekken, zonder zoo krachtig in de harten in te grijpen als het volgens zijne hooge verdiensten had moeten doen.
Hoe dit komen mag? - Wij zullen dat hier niet onderzoeken. Wij weten al te goed, dat niet allen evenzeer op die diepere kennis van het menschenhart gesteld zijn - dat het voor allen niet even aantrekkelijk is, zich het leven met God en het leven buiten God geschetst te zien; zij het ook zoo treffend geteekend als in de belangwekkende beelden van dit kunstwerk. Vinde dit werk dan misschien niet zoo snel zijne lezers als menig onbeduidend boek, dat het groot publiek door allerlei kunstenarij wordt opgedrongen: - wanneer een ‘Courantenjongen’ en een ‘Lantarenopsteker’ lang vergeten zullen zijn met de menigte van ons uit den vreemde hoog aangeprezene alledaagsheden - dan heeft ‘Gideon Florensz’ zich onvergeetbaar vereenigd met menig hart, dat voor altijd zich aan hem verpligt zal voelen. In de leycester-romans, allermeest in ‘Gideon Florensz,’ liggen onverderfelijke zaden, die nooit meer verloren kunnen gaan - zij kiemen een eeuwigen bloeitijd tegen. - Hierom prijzen wij de Schrijfster gelukkig, die wij anders van harte te beklagen zouden hebben, om het ondankbare van haar reuzenarbeid - om het luttele loon op zoo vele jaren van volhardende inspanning, die de beste levenskrachten sloopen en de gezondheid ondermijnen; want zie, ook

{==638==} {>>pagina-aanduiding<<}
zelfs het zwakke wierookgeurtje van den lof - wat is het waard in onze letterkundige wereld, waar men voor een armzalig prul dezelfde hulde veil heeft, als voor de schoone schepping van eene zeldzame genialiteit; - waar men niet schroomt een toussaint met Mevr. van meerten c.s. in éénen adem ons te noemen?...wat is de lof waar alles wordt geprezen? - Letterroem kan hier te lande niet bestaan vóór de kritiek zal ophouden eene handlangster van den boekhandel te zijn; vóór zij zich losmaakt van eene ellendige cameraderie, die den suikerstrooijer over rijp en groen gelijkelijk blijft zwaaijen, of met vinnige gebetenheid alles afwijst wat niet van de vrienden is.
De eer en de lof zijn dus wel mager, die aan zoo verdienstelijken arbeid gewordt, ook al stort men er alle Recensentenloftuitingen over uit; omdat men die al te mild ook voor het allermiddelmatigste overheeft.
Maar eene vrouw die zoo diep in het wezen des Christendoms is doorgedrongen - die met zoo juiste weegschaal het tijdelijke en eeuwige weet te wegen, zij zal op hooger goed haar betrouwen vestigen, dan op de voorbijsnellende vonken van dat verblindende vuurwerk, dat wij gewoon zijn ‘roem’ te heeten. - Toch hebbe zij alle eere die ons aan te bieden staat in een openlijk getuigenis van hooge waardeering voor hare zeldzame geestesgaven, en het uitnemend aanwenden van die, tot een zoo gewigtigen en moeijelijken arbeid als het onderzoek onzer historie. - In een doolhof van strijdige bescheiden, door een doornbosch van netelige geschillen, dubbelzinnige uitspraken en partijdige berigten, moest de Schrijfster zich eene eigen baan breken, een zelfstandig oogpunt kiezen, niet naar willekeur, maar naar de volste zedelijke overtuiging. Niemand kan zich het regte denkbeeld vormen van den afmattenden arbeid, dien eene dergelijke dorre nasporing noodzakelijk maakt, die het niet uit ervaring weet; en geen novellist van den dagelijkschen stempel, die gewoon is zijne luchtgestalte naar believen te fatsoeneren, waardeert al de kunst die er steekt in den bouw en de schikking van eene zoo onbuigzame stof als hier te behandelen viel; want waar is taaijer deeg te kneden dan dit tijdperk, waarin partijzucht in alle zaken voorzat, en kleinzielige bekrompenheid elk oogenblik den weg versperde met de neteligste quaestiën? - waarin zoo weinig ons te voren komt, dat grootsch en schitterend is van nature? waarin geen gestalte hervoortreedt, die waarlijk heroïek mag heeten? leycester toch is er verre af de held eener tragedie te kunnen zijn. Hij is meer martelaar dan worstelaar - en dan nog martelaar van de onzalige politiek onzer vaderen; en zijne folteringen à petit feu mogen zoo beklagenswaardig zijn als noodlottig in de gevolgen, maar zij hebben geen verheven karakter op zich-zelve.
Het genie der Schrijfster weet echter over dat alles te zegepralen; zij onderwerpt zich hare stof volkomen, en waar zij haar tooverstaf zwaait daar verrijst eene nieuwe wereld voor ons oog met een geheel eenig strijdperk, waarop zij ons eene

{==639==} {>>pagina-aanduiding<<}
heroïeke worsteling te aanschouwen geeft, zoo fel als ooit een menschenhart te strijden had. Zij laat ons afdalen in de diepste schuilhoeken van het hart; zij geeft ons den sleutel tot de geheimste roerselen van het gemoed - en de eenvoudige Leeraar wordt een held in den verhevensten zin des woords. Terwijl alles om hem jaagt naar het aardsche, zien wij hem ijveren voor den hemel; terwijl allen worden gedreven door onreine en onedele beginselen, worstelt hij om zielen te winnen voor het Godsrijk. Zoo zien wij hem, op de wallen van het ongelukkige Sluis, het verscheurde hart van den woesten cosmo beheerschen en heelen door de kracht des Evangelies - zoo zien wij hem later het zwakke en verdwaalde gemoed van leycester bewerken. Onovertrefbaar schoon is de karakterontwikkeling van deze drie figuren: gideon tegenover cosmo en leycester, en die beide laatsten in betrekking tot elkander. Schitterend is de tegenstelling van deze beide gemoederen, die zich beide even hartstogtelijk aan gideon aansluiten, en zich geheel, maar op zoo verschillende wijze, aan zijne zielzorg overgeven. Hoe geheel anders werkt het woord der waarheid in den diepgeschokten en wanhopenden Italiaan, dan in het wereldsch harte van leycester: hoe moeijelijk dit verblind gemoed te openen voor het licht der zelfkennis, hoe bezwaarlijk hem te doen uitroepen: ‘ik ben die man!’ - En dan die beide in hun terugval in zonde, hun bezwijken in de eigenaardige verzoekingen, die elk hunner bestormen. Leycester altijd zelfzuchtig, ook in zijne hooge vriendschap voor gideon - cosmo, in zijne vergoding van het schepsel dat hem de zielewond heelde, tot wreedheid ja haat ontstoken uit naijver op dien vriend - maar toch in zijn terugkeer zoo oneindig hooger en grootscher dan leycester in zijne
grootwereldsche vriendschap - eene vriendschap die hoe vurig ook, toch den vriend niet spaarde en altijd het eigene op den voorgrond stelde. Bewonderenswaardig is hier de karakteropvatting, en de uitvoering getuigt in elken trek van eene zeldzame kennis van het menschelijke hart; van een ongewoon hoog ontwikkeld gevoelsleven evenzeer als van eene scherpzinnige opsporing van de verborgenste drijfveren des harten, die in de fijnste schakeringen hier zijn geteekend, met eene juistheid en waarheid, die elk treffen moet, die het wel meent met zich-zelven, en die hier de oplossing vinden kan van menig raadsel in eigen boezem. Het Christelijk leven is hier in alle stadiën aanschouwelijk gemaakt, en in zeer verschillende gehalte ons voor oogen gesteld - zoo als het bij den een met dit, bij den ander met een ander toevoegsel is gemengd, naar aanleiding en toestand. Ook de achtbare wijsgeer Leoninus in zijne koenheid en kalmte, is een belangwekkend beeld vol eigenaardigheid, en de ontleding van zijn gemoedsleven niet minder karakteristiek dan die van zijn nobelen zoon elias, ook in de voorbeeldige betrekking tot dien vader. Ook trof ons de waarheid en de verscheidenheid in de beschrijving van vele andere karakters. Wat is die neêrslagtigheid van katharina, de manmoedige amazone van Sluis, na-
{==640==} {>>pagina-aanduiding<<}
tuurlijk, als zij, na de woeling van den krijg, zich niet te vinden weet in het rustige leven. - Wat is ook huibert berck met meesterlijke hand geschetst, in dien korzelen moedwil en norschen overmoed die zoo diep verholen grond had. En, eindelijk, als het Leycestersche treurspel tot zijn bloedig einde komt, hoe wonderschoon is het tafereel dat ons de sombere kerker heeft te bieden. De woeste Piemontees heeft de ruste gevonden. Hij kan gideon loslaten; hij heeft de volle zege behaald; hij staat in de vrijheid; - hij ziet niets meer dan den Heer alleen: - zoo kan hij
moedig sterven. Hoe armelijk staat de maulde daartegenover: in het aangezigt van den dood wordt het dartele kind der wereld klein. Roerend is het afscheid van de getrouwe katharina en cosmo, en het doet den lezer goed, als hij gideon, verlaten van zijne beide belangwekkende vrienden, in het harte van zijne nu eerst gekende en gewaardeerde jacoba, eene zoo ruime vergoeding bereid weet voor heel zijn verder leven.
Gaarne hadden wij ons verledigd meer, stap voor stap, bij de bijzondere schoonheden van dit voortreffelijk werk stil te staan; maar wij zouden dan een boekdeel hebben te schrijven, zoo wij der Schrijfster regt wilden doen. Wij zijn verpligt ons tot deze vlugtige aanstipping te bepalen, om niet al te veel ruimte in te nemen met ons vertoog; waarmede wij allen die nog geen kennis maakten met ‘Gideon Florensz’ wenschen op te wekken, een boek ter hand te nemen, dat zoo rijk is van inhoud als edel van strekking. - En heeft ‘Gideon Florensz’ op het gebied van het innerlijk leven zijne hoogste waardij, het bevat ook menig nutte wenk uit dat leerrijke verleden, voor ons burgerlijk leven; - het fnuikt een overmoedigen roem op onze vaderen, en maalt met levendige verwen al het hatelijke van partijgeest en bekrompenheid, al het gevaarlijke van die onedele dubbelhartigheid bij de regeling der ‘publieke zaken’, en dat onuitstaanbaar ‘sammelen’ waar moest worden gehandeld. De taal aan den verstoorden hopman in den mond gelegd (DI. I, bl. 185), past maar al te zeer op onze dagen, om niet hier of daar eene pijnlijke neep te geven:
‘Ziedaar den geest van dit botte volk’ - sprak de krijgsman, met een onwilligen blik - ‘'t gemeen belang zegt hen niets, en daarvoor laten zij violen zorgen; uiet eer krijten zij alarm dan als 't gemeen bederf eigen welvaart komt te ruïneren.’
De omschrijving der ‘publieke zaken’ hadden wij soms wel gaarne, ter wille van het groot publiek, in beknopter bestek zien zaamgedrongen. Het zou aan den roman als kunstproduct geen schade hebben gedaan, zoo de Schrijfster het stof der folianten van bor en hooft, enz. enz. onbeschroomder van de wieken had geslagen. Wij wenschen van harte, dat zij haar voornemen niet ten uitvoer legge, om ons ‘in lang niets meer van haar te laten lezen.’ Hoe belangrijk zou het niet zijn, zoo wij van dezelfde hand eens oldenbarneveld's verdere baan mogten geschetst zien, vooral in betrekking tot maurits en in het droevig uiteinde dat de groote staatsman zich bereid heeft.
e.


{==641==} {>>pagina-aanduiding<<}

Boekbeschouwing.




1. De Grondwaarheden der Christelijke Godsdienst. Een Huisboek voor den beschaafden stand. Naar het Hoogduitsch, van Hermann Pompper. Met eene Voorrede van D. Chantepie de la Saussaye, Predikant te Leyden. Te Leyden, bij de Breuk en Smits. 1855. In kl. 8vo. XVI en 240 bl. f 2-25.

2. Paradijs-Beelden. Naar het Engelsch, van James Hamilton, Schrijver van: ‘Ernstig Leven’, ‘De Olijfberg’, enz. Te Leyden, bij de Breuk en Smits. 1856. In kl. 8vo. 108 bl. f :-90.

No. 1. Bij de beoordeeling van dit werk achten wij 't raadzaam, om, op eene kleine uitzondering na, de orthodoxe rigting en belijdenis, die hier bepaald worden voorgestaan, buiten de kritiek te houden, daar wij gewis in nog sterker zin dan de Voorredenaar gevaar zouden loopen, dat, ‘zoo wij overal onze beschouwingen naast die des Schrijvers wilden plaatsen, er een boekdeel naast het zijne zou ontstaan’. En wijl pompper buitendien onder de vrijzinnigen toch zijne meeste lezers niet vinden zal, zal 't ook wel nuttiger zijn, dat wij alleen opgeven, hoe zijn geschrift, op of behoudens 't orthodoxe standpunt, ons voorkomt.
Welnu, dan loopen wij al aanstonds reeds dáárom er niet hoog mede, omdat het - zoo als de Voorredenaar erkent - niet orthodox-Gereformeerd, maar orthodox-Luthersch is, en het verschil tusschen de beide partijen, met name ten opzigte der Sacramenten, snijdend genoeg uitkomt, o.a. op bl. 198, waar p., na betoogd te hebben: ‘dat christus zelf Zijn waarachtig ligchaam en bloed ons in het Heilig Avondmaal te eten en te drinken geeft’, daarop laat volgen: ‘wie zich onder deze [dit] mysterie niet in het geloof nederbuigt, die kan ook aan christus met zijn ligchaam en ziel niet toebehooren’. Te regt heeft d.l.s. dit, in eene aanteekening, ‘zeer sterk’ genoemd. Intusschen kunnen wij, hier voor een oogenblik buiten de perken van ons bestek tredende, ons niet weêrhouden tot de orthodox-Gereformeerden de vraag te rigten: indien gij

{==642==} {>>pagina-aanduiding<<}
het natuurlijkerwijze in den Luthersman afkeurt, dat hij, ter wille zijner Avondmaalsleer, den Gereformeerde bijkans de zaligheid ontzegt; - op welken grond matigt gij u dan het regt aan, om wegens uwe Drieëenheids- of voldoeningsleer uwen mede-Hervormde te verketteren? Beroept gij u dáártoe op 't Schriftgezag, de Luthersche immers niet minder. En gij zijt toch in de exegetiek niet onfeilbaarder dan hij?
Wij willen niet tegenspreken, dat er voor den Godgeleerden denker en onderzoeker, hier en daar, uit p.'s boek nog wel iets te putten valt - hoewel de zoodanige 't geen hier voorhanden is, meerendeels ook elders vinden kan -; maar tot een ‘Huisboek voor den beschaafden stand’ is het, naar ons inzien, niet bruikbaar. Het is daartoe, èn te hoog, èn te droog, èn te duister. Moge in 't philosophische Duitschland de beschaafde stand misschien ver genoeg ontwikkeld zijn, om de abstracte redeneringen, die, b.v., in de paragrafen over het onchristelijk en Christelijk Godsbegrip voorkomen, te kunnen volgen, ten onzent is dit zekerlijk niet het geval. Ja, de Voorredenaar-zelf erkent: ‘dat de stijl van p. niet uitmunt door helderheid, en dat, door zijne soms buitengewoon lange volzinnen, en het in elkander vloeijen der gedachten, die gedachten vaak nevelachtig schijnen, waar zij het niet zijn’: de Vertaler heeft geene kans gezien, om eenige zinsneden van p.'s ontwikkeling van de persoonlijkheid des H. Geestes in onze taal verstaanbaar weder te geven; en ofschoon nu de Voorredenaar dit voor hem op zich heeft genomen, op bl. 171 hooren wij dezen weder eerlijk verklaren: dat de bedoeling eener aldaar door p. gebruikte uitdrukking hem duister blijft. Genoeg, wat onverteerbare ‘Duitsche paardenbonen’, om met bilderdijk te spreken, hier opgedischt worden, beoordeele de lezer zelf uit deze kleine proeve; ééne uit de vele die wij aanstipten (bl. 153 en volgg.): ‘De verheerlijking des Vaders door den Zoon is voleindigd, wanneer de schepping in het rijk des Zoons ingegaan is, wanneer diens leven in de wereld na Zijne terugkeering volkomen overeenkomt met Zijn leven bij God; wanneer er geen onderscheid meer plaats vindt tussche het Christelijk leven in de wereld en het leven van den verhoogden
christus; wanneer ook het angstig wachten door het schepsel van de paring en openbaring voldaan zal zijn; wannear ook dit vrij zal zijn geworden en het rijk der zinnelijke

{==643==} {>>pagina-aanduiding<<}
wereld, alle schepping in geschiedenis en natuur met de verheerlijking van christus zullen doordrongen zijn.’
Eindelijk, hoe meer wij de orthodoxie voorstonden, hoe minder eene verdediging van haar, zoo als p. die levert, ons welkom zoude zijn. Ons dunkt haar tuighuis in allen gevalle nog te goed voorzien, dan dat zij tot de zwakke en bedriegelijke wapens, waarmeê p. niet zelden schermt, de toevlugt zou behoeven te nemen. Hieronder rekenen wij den hoogen, beslissenden toon, die hem doorgaans eigen is, en waardoor hij zich soms in 't oog eener kundige tegenpartij inderdaad belagchelijk maakt, b.v. wanneer hij (bl. 183) schrijft, dat de kinderdoop (n.b.!) ‘zonder twijfel reeds ten tijde der Apostelen geschiedde’. Niet minder stuit ons die valsche, in de soldij der dogmatiek staande exegese, die (bl. 189-191) Joh. vi op 't Avondmaal overbrengt; of (bl. 212) in Luk. xvi: 31 wil lezen: ‘dat, waar het Woord van God zonder uitwerking blijft, door geen ander middel, noch door de natuur in den mensch, de wijsbegeerte, noch door die buiten hem, de natuurbeschouwing, het heil kan worden toegeëigend’; of wel (bl. 239) de eeuwigheid der straffen zoekt vast te houden, door in 1 Kor. xv: 28 niets meer te willen zien, dan dat de zaligheid aan allen is aangeboden. (De orthodoxie kan zich beter handhaven, wanneer zij met van hengel aanneemt dat er in dezen tekst enkel van alle geloovige christus-belijders sprake zij.) In de laatste, doch niet de minst gewigtige plaats, hebben wij gedurig onlogische, vaak inconsequente redeneringen en stellingen ontmoet; gelijk het, b.v. (bl. 90), eene ‘dwaling’ heet, ‘dat kinderen, welke spoedig na de geboorte gestorven zijn, ook ongedoopt zalig zouden zijn’, terwijl, daarentegen, bl. 183 gezegd wordt: ‘wanneer de kinderen buiten de schuld der ouders ongedoopt zijn gestorven,
zoo kan God hun evenwel genadig zijn, daar niet het gemis, maar het opzettelijk weigeren van den doop der veroordeeling deelachtig doet worden’. Deze laatste argumentatie is immers op alle vroeg gestorven kinderen, 't zij ze met of buiten de schuld der ouders ongedoopt zijn gebleven, toepasselijk! Het ergste staal echter van begripsverwarring kwam ons voor op bl. 10: ‘Dat God onmiddellijk op de ziel des menschen kan werken, en daarin nieuwe denkbeelden kan doen ontstaan, blijkt reeds daaruit, dat Hij als Schepper der geesten hun wezen volkomen

{==644==} {>>pagina-aanduiding<<}
kent, derhalve weet, hoe [dit moet dan toch beduiden: door welke middelen] Hij op hen werken kan, en als Almagtige het vermogen hebben moet, om op hen te werken; ware het anders, dan zou Hij nog veel minder op de zinnelijke wereld onmiddellijk werken kunnen [maar dat Hij dit ook nog na de schepping doet, had eerst bewezen moeten worden], niet de Schepper en Regeerder van het zigtbare en onzigtbare zijn, en dus voor ons niet bestaan. Ook komt het met de heiligheid en wijsheid Gods overeen, om elk middel [hier wordt dus de onmiddelijkheid-zelve een middel] aan te wenden, waardoor Hij de menschheid tot hare oorspronkelijke zalige betrekking tot Hem kan terugbrengen’, enz.
Op grond van 't een en ander zouden wij de regtzinnigen onder onze lezers in goeden gemoede durven raden: dat zij, zoo lang niet een doedes, of eenig ander bevoegde uit hun midden, hen van een beter Huisboek over de Geloofsleer in hunnen geest voorziet, vader egeling's ‘Weg der Zaligheid’ voor 's hands nog niet op zijde leggen, of althans niet tegen dit zoogenaamde Huisboek van pompper verruilen. Zij er ook al in egeling hier en daar iets, dat niet orthodox-Gereformeerd riekt, tegenover den streng-Lutherschen pompper mag hem dit niet benadeelen; en in elk geval zal de lezing van den eersten voor hun verstand en hart vruchtbaarder zijn dan die van den laatsten.
No. 2. Of dit boekjen ook in orthodoxisme en mysticisme bevangen zij, behoeft niet meer gevraagd te worden, als men bl. 12 het volgende gelezen heeft: ‘Er is eene teedere plant, veracht en gesmaad door de menschen, maar bekend bij God en in het Evangelie bekend gemaakt, die in staat is u te genezen. Het is de balsem van Gilead - het volbragte werk van den immanuël, de wedergeboorte des zondaars, en de voldoening der Goddelijke regtvaardigheid door Gods geliefden Zoon. Ten einde zijn heelend sap te verkrijgen, wordt de Balsemboom gewond; en zoo is voor onze genezing de Heiland gewond geworden. Ten einde de verdiensten van Zijn leven door eene beslissende en algenoegzame daad prijs te geven, was Hij gehoorzaam tot den dood toe, en stelde Hij Zijne ziel tot eene offerande voor de zonden. In den heeten strijd van Gethsemané werd “het groene hout” ontstoken en niet verteerd; maar in die ure van bange droefheid, toen Zijn

{==645==} {>>pagina-aanduiding<<}
zweet als groote droppelen bloeds op den grond viel, kwamen de eerste droppelen dier hemelsche balsem te voorschijn, en toen op Calvarië Zijne zijde werd doorstoken, volgde de volle stroom. Toen werd het bloed gestort ter voldoening van dien grondregel in de Hemelsche wetgeving: “zonder het vergieten van bloed is er geene vrijspraak”, en bij trapsgewijze opklimming van het plaatsvervangend lijden van den Goddelijken Verlosser wordt er dikwijls van gesproken als of het de volkomene losprijs geweest is, en wordt altijd gebruikt als eensluidend met de voldoenende offerande van den immanuël.’
Gelukkig evenwel is 't geen dood orthodoxisme, geen lijdelijk of fanatisch mysticisme, dat hier gepredikt wordt. Integendeel, wij ontmoetten er ook menig gulden levenswoord, en gaarne geven wij daar eene proeve van uit bl. 66 en volgg.: ‘Misschien gevoelt gij dat uwe woonplaats niet gunstig is om persoonlijke vroomheid aan te kweeken. Gij woont niet in eene hut, waar de kalmte van den landelijken Sabbath u beidt, waar het gewelfde azuur des hemels of de eenzaamheid des wouds u als in Eden tot gemeenschaps-oefening met God uitnoodigt. Uw deel is voor u niet weggelegd onder den beschermenden schaduw van een huiselijk heiligdom, of te midden van die wijkplaats der onschuld en opwekkingen tot deugd, die een heilig en godvruchtig huisgezin aanbieden. Gij leeft in eene stad, waarin de drukte der zaken u den geheelen week voortdrijft, en het geraas van werkzaamheden zelfs den rustdag verstoort. Gij zijt geplaatst in een eenzaam verblijf of eene huishouding, waar het gebed verwaarloosd wordt; en zoo uwe ziel toch wil opwassen, dan moet zij leeren op te groeijen te midden van vreemdelingen en spotternij. Gij moet een man van beginsel blijven te midden van losbandigheid, en een man van geloof te midden der grootste ontrouw. “Gij, o God! ziet mij!” moet geschreven staan in het sombere kantoorvertrek, en moet in schitterende letteren u voor oogen zijn te midden van het prachtige gaslicht in den winkel. Gij moet de voorschriften van den Bijbel toepassen in de schouwplaatsen van bedrog en misleiding, en niet toestaan dat listige menschen u in uwen eenvoud bedriegen, of schurkachtige wezens u van uwe gelijkmoedigheid berooven. Gij moet leeren heilig en rein te blijven, hoewel gij in dagelijksche aanraking komt met valschheid en boosheid; gij moet een enoch's leven trachten

{==646==} {>>pagina-aanduiding<<}
te leiden; want zoo enoch nu leefde, zou hij met God wandelen in de straten der groote steden.’
Twee dingen kunnen onze vaderlandsche ascetische Schrijvers van hamilton afzien, die hun vaak ontbreken, namelijk: levendigheid en kernigheid. Zijne stichtelijke taal is niet zoo dor en vervelend, niet zoo waterig en zoetsappig: alles is bij hem gekruid met beelden, anekdoten, en gezegden: de klip van 't rigorisme vermijdende, durft hij niettemin vrijmoedig waarheden uit te spreken, die hard zijn voor 't vleesch. - Uit het eerst bijgebragte staal echter is 't, onzes inziens, blijkbaar, dat deze lectuur alleen onschadelijk en nuttig wezen kan voor hen die met een oordeel des onderscheids lezen.
No. 1 en 2 hebben wij inzonderheid dáárom bijééngevoegd, wijl wij over de uitvoering van beide door de Heeren de breuk en smits, een paar woorden in 't midden wilden brengen, en herhalingen wenschten te vermijden. Druk, papier, en omslag roemen wij zeer; maar - 't zij de schuld aan den Vertaler, of aan den Corrector, of aan beide ligge - talrijke, in No. 1 schier ontelbare, malen wordt er tegen de taalkundige, in No. 2 ook tegen de historiële spelling gezondigd. Om te toonen dat wij niet te veel zeggen, laten we hier eene kleine distellezing volgen. In No. 1 - om nu maar van zinstorende drukfeilen, als, bl. 181: ‘daar’, voor: door; bl. 183: ‘behoorde’, voor: behooren, te zwijgen - geëikte; beiden; volmaakste; wezentlijk; middenpunt; te verkrijgene; ronddoolen; nogthans; onbeperkste; ten duidelijksten; niet te loochene; gegrondde; meest duidelijkste; door de heilige doop; eenigzints; voet des kruis; 's mensch zin; langzamelijke; den gehuwden zuster; wijfeling; opschorssing; verzoensdag; doeleindens; zuurdeezem; Trenthe; kruissiging; te volbrengene; eenen sfeer, enz. In No. 2: eenen proef; gewijdde;
zuiderwind en zuidenwind; noordenwind; begeertens; geëntte; vrezen; gezegdens; ten laatste dage; de winter begon te strengen, enz.; ‘de Eskoal’, voor: het dal Eskol; ‘de Sibmak’, voor: de stad Sibma of Sibmah; ‘Aszar’, voor: Assur; ‘Philip (!) de Evangelist’; ‘Coelozynië’, voor: Coelosyrië; ‘Tryphera’, voor: Tryphena; ‘eutopische’, voor: utopische. Inderdaad, de Heeren de breuk en smits kunnen 't niet onredelijk vinden, dat wij hen verzoeken, om in 't vervolg beter toezigt op de vruchten hunner pers te doen houden. Ook begrijpen wij maar niet, waarom de

{==647==} {>>pagina-aanduiding<<}
bladzijden der Inleiding van No. 1 niet genommerd zijn; 't geen voor wie er uit citeren wilde nog al lastig zou wezen.
v.p.




De stichtelijke viering des Avondmaals. Een geschenk voor oude en nieuwe Leden der Christelijke Gemeente. Vrij bewerkt naar de derde Hoogduitsche uitgave van Dr. L.S. Jaspis, door H. van Berkum, Predikant te Stiens. Tweede druk. Goedkoope Volks-uitgave. Te Sneek, bij Van Druten en Bleeker. 1856. In postformaat. VIII en 208 bl. f :-60.

In ons Vaderland vinden geene boeken een zoo gunstig onthaal als de Godsdienstige, en dat bewijst ons hoe zeer de Godsdienst er op hoogen prijs wordt gesteld. ‘De stichtelijke viering des Avondmaals’ van Dr. jaspis, door den werkzamen van berkum voor Nederlanders bewerkt, geeft daar een nieuw getuigenis van. Binnen vijf jaren moest er een tweede druk van verschijnen, niettegenstaande zoo veel anders al over dat onderwerp bestaat; onder anderen vooral het voortreffelijke ‘Evangeliesch Avondmaalsboekje voor Protestantsche Christenen’, van bernardus verwey, dat duizenden kennen en waardeeren. Wij verblijden er ons te meer over omdat de strekking van het werkje zoo uitnemend bevorderd wordt door den regt Evangelischen toon en geest die er in heerschen. - Van de weinige aanmerkingen die wij onder het lezen maakten, willen wij echter ééne, namelijk over het vierde kruiswoord, niet terughouden. Van dit woord wordt te regt gezegd dat jezus ‘Eli! Eli! Lama Sabachtani!’ uitriep met Psalm xxii voor den geest, ten teeken niet van wantrouw op den Vader, maar van het diepste smartgevoel, en verlangen naar verlossing uit dien nood. Intusschen wordt ook door den Schrijver, gelijk door vele anderen, niet aangemerkt dat jezus, als de Joden Hem niet hadden toegeroepen: ‘Houd op, laat ons zien of elias komt!’ waarschijnlijk ook het verdere gedeelte van dien Psalm, die met een klaagtoon begint, maar met lof en uitboezeming van vertrouwen eindigt, zou hebben uitgesproken. Dit verspreidt een treffend licht over de gemoedsgesteldheid van den gekruisten Heer.
Wij vestigen bij vernieuwing de aandacht onzer geloofsgenooten op dit stichtelijke boekje, hetwelk, door de goedkoopheid

{==648==} {>>pagina-aanduiding<<}
der uitgave, voor ieder verkrijgbaar is. Dat het tot een geschenk bij de eerste Avondmaalsviering geschikt is, zal wel niet herinnerd behoeven te worden.
Mogt dit werkje eens ten derden male worden gedrukt, dan zou er niet oneigenaardig aan toegevoegd kunnen worden eene beknopte populaire geschiedenis van de verschillende wijzen waarop het H. Avondmaal in den loop der eeuwen is gevierd. Zij zou het stichtelijke der Avondmaalsviering, zoo als die tegenwoordig plaats heeft, te duidelijker doen uitkomen. - Den geleerden van berkum achten wij om haar te leveren, boven velen geschikt.




Feestwoord ter Gedachtenisviering zijner vijf-en-twintig-jarige Evangeliedienst; uitgesproken te Hoogezand, den 5den Augustus 1855. Naar aanleiding van 2 Kor. iv: 1. Door J. Sinninghe Damsté, P.Z., Predikant te Hoogezand. Uitgegeven ten voordeele eener op te rigten Bewaarschool te Hoogezand. Te Groningen, bij M. Smit. 1855. In gr. 8vo. 27 bl. f :-30.

Dat zij die van de feestviering van hunnen Herder en Leeraar getuigen zijn geweest, het toen door hem gesprokene gaarne nog eens zouden lezen, ligt in den aard der zaak. Immers de Leeraar heeft de baan die achter hem ligt, en waarop hij een terugblik werpt, niet álleen, maar gezamenlijk met de Gemeente bewandeld. Zijne gedachtenisviering is, in zekeren zin, zelfs gedachtenisviering voor alle de Gemeenten in wier midden hij 't Evangelie gepredikt heeft. Voor anderen echter hebben zulke gedachtenis-redenen weinig of geene waarde. Zij worden door anderen dan de leden van zulke Gemeenten zelden gekocht, en dit ontslaat ons ook van de taak om over dit ‘Feestwoord’ breedvoerig te handelen. Wij mogen echter den lof er niet aan onthouden, dat het getuigt van een echt Christelijken zin, van hooge ingenomenheid met de Evangeliebediening, en van een zelfstandig ernstig onderzoek.

Het Huis des Vaders. Door Thomas Wallace. Uit het Engelsch. Te Amsterdam, bij W.H. Kirberger. 1855. In 12mo. 94 bl. f :-30.

Boven vele groote en kleinere piëtistische schriften ‘uit het

{==649==} {>>pagina-aanduiding<<}
Engelsch’, munt het voor ons liggende uit. Het mystieke en exclusieve, dat zoo zeer strijdt tegen de duidelijke en gezonde leer des Evangelies, wordt hier niet gevonden. De Schrijver zegt: dat hij niet een kleingeestig, partijdig, of uitsluitend gevoelen voorstaat; maar zich verheffen wil boven een onschriftmatigen geest, een geest, zoo geheel in tegenspraak met het Christendom, - en hij toont zich aan die belijdenis getrouw. Wij hebben dit gemoedelijk, regt stichtelijk boekje met veel genoegen gelezen, en bevelen het, als een goéde wegwijzer naar het Huis des Vaders, met ingenomenheid aan.




Geschiedenis der Roomsche Kerk. Naar het Engelsch van Dr. John Dowling, door D. Budding. Derde en laatste Deel, 3e en 4e Aflevering. Te Dordrecht, bij H.R. van Elk. 1856. In roijaal 8vo., met platen; per Aflevering, bij inteek., f :-65.

Deze beide Afleveringen, behelzende het achtste Boek, met het opschrift: ‘Het Pausdom dronken van het bloed der Heiligen’, en een gedeelte van het negende Boek, over: ‘Het Pausdom in zijnen suffenden ouderdom’, vertoonen ons Rome in woede oprijzende tegen den afval van hare leer en instellingen die zich vóór en inzonderheid nà luther openbaarde, en vuur en zwaard aanwendende tot verdelging harer tegenstanders. Dowling bewijst eerst met uittreksels uit de decreten der algemeene Conciliën, en uit de geschriften van thomas aquinas, bellarminus, en andere in de Roomsche Kerk gezag hebbende Godgeleerden, dat de vervolging om het geloof niet partiëel, noch uit den draag der omstandigheden geboren, maar een leerstelsel dier Kerk is; en beschouwt vervolgens het lijden der Protestanten in Engeland onder de bloeddorstige maria: den marteldood van den tachtigjarigen latimer, van ridley, wiens sterven langdurig en afgrijselijk was, en van cranmer, die zijne vroegere zwakheid door het hartgrondigst berouw en den heldhaftigsten moed op den brandstapel vergoedde. Hierop treedt de Spaansche Inquisitie met hare duistere en verpestende kerkerholen, helsche pijnbanken, en wreede auto-da-fé's te voorschijn. Welsprekend is de invoering van eene jonge dochter, uit de armen harer ouders gerukt, in het akelig hol geknield liggende, voor de regtbank harer beulen gevoerd, en, na het ondergaan van de gruwzaamste folteringen, in de

{==650==} {>>pagina-aanduiding<<}
gevangenis teruggesleept, om daar, van allen verlaten, te bezwijken. Vervullen de onmenschelijke slagtingen onder de Waldenzen in Calabrië en Piemont aangerigt, de Bartholomeüsnacht en de dragonnades in Frankrijk de ziel met verontwaardiging en droefheid tevens; met welgevallen rust het oog op de werkdadige deelneming in Protestantsche landen aan de slagtoffers der vervolging bewezen; op de geldelijke bijdragen hun toegezonden, en op de gastvrije ontvangst den vlugtelingen ook in Nederland te beurt gevallen.
Het negende Boek beschouwt de grondbeginselen en werkzaamheden der Jezuïten, en de voortdurende verdrukkingen der Protestanten in Frankrijk, die eerst met de verdrijving der Jezuïten een einde namen, hoewel de zucht tot vervolging in de Roomsche geestelijkheid niet was uitgedoofd, blijkens hare nog in 1770 en 1772 tegen de zamenkomsten der Hervormden ingeleverde adressen.
Gaat het onzen lezers, gelijk het ons ging bij het verhaal van die uitgezochte barbaarschheden, door menschen aan hunne natuurgenooten, door Christenen aan hunne mede-Christenen uitgeoefend, dan wordt hun het vertrek waarin zij zitten, soms te eng, en zoeken zij daar buiten in de vrije lucht verademing, en rijst, nog meer dan over de vervolgingen-zelve, een gleed van heiligen toorn in hen op over de jammerlijke drogredenen, waarmede de zich alleen zaligmakend noemende Kerk, met verdraaijing van de klare uitspraken van het Evangelie, hare kannibalenwoede tegen onschuldigen en weerloozen tracht te verdedigen. Maar de tijden zijn veranderd! De eeuw der vervolging is voorbij! - Ja, wel! adres aan de madiai's en cacchetti's, en aan de nog te Rome bestaande, hoewel in het verborgen uitgeoefende Inquisitie (ciocci en di sanctis weten er van te spreken). In andere landen is het geloofsonderzoek aan de Pauselijke Prelaten opgedragen; terwijl het werk van dens, waarin het kettermoorden verdedigd wordt, nog het Handboek der seminaristen is.
Wat is hiertegen te doen? Waakzaamheid, nimmer sluimerende waakzaamheid (Rome sluimert nooit) ter handhaving van onze Godsdienstige voorregten, en vurige gebeden gepaard aan onvermoeide pogingen om, vooral door de verspreiding der H. Schrift, licht te ontsteken in de donkerheid. Zullen deze middelen doel treffen? Wij hopen en vertrouwen dat de

{==651==} {>>pagina-aanduiding<<}
tijd eenmaal - moge het spoedig zijn! - zal komen, waarin Inquisitie en geloofsdwang tot de geschiedenis zullen behooren, en de vroegere verdrukkers, van den geest des waren Evangeliums doordrongen, met smart op de verloopen dagen terugziende, zullen zeggen: konden onze tranen die bloedvlekken onzer Kerk uitwisschen!

Verslagen en Mededeelingen der Koninklijke Akademie van Wetenschappen. Afdeeling Natuurkunde. Vierde Deel. Jaargang 1856. Met platen. Te Amsterdam, bij C.G. van der Post. In 8vo. 416 bl. f 3-60.

De Koninklijke Akademie van Wetenschappen zet hare werkzaamheden geregeld voort, en maakt die, gelijk bekend is, wereldkundig door het uitgeven van deze ‘Verslagen en Mededeelingen’. De stukken in dit Vierde Deel geplaatst, betreffen de Afdeeling ‘Natuurkunde’, en zijn meest allen van zuiver wetenschappelijken aard. Aan het beoordeelen van een werk zoo rijk en verscheiden van stoffen mogen wij niet denken; - wij kunnen niet anders doen, dan onze lezers opmerkzaam maken op den belangrijken inhoud ook van dit Vierde Deel; die voldoende gestaafd is, wanneer wij de namen opgeven der Leden die er toe hebben bijgedragen.
Men vindt hier, na de processen-verbaal der gewone Vergaderingen van den 30sten Junij 1855 tot den 29sten Maart 1856, een uitvoerig verslag van de Heeren j.a.c. oudemans en f.j. stamkart omtrent een voorstel van den Heer j. kerkhoven: ‘Over de Tijdregeling in de verschillende plaatsen van Nederland’, en wijders Verhandelingen van de Heeren w.h. de vriese, j. bosscha, g.h. de vriese, c.m. van der sande lacoste, r. lobatto, h.j. halbertsma, r.s.m. van der willigen, d. mierens de haan, en j. badon ghyben, over verschillende wis- en natuurkundige onderwerpen; alsmede een brief van den Heer hasskarl aan den Secretaris van de Afdeeling Natuurkunde, van botanischen aard. De uitvoerige opgave der boekgeschenken en ingekomen boekwerken is zeer belangrijk; ook uit een letterkundig oogpunt. De uitvoering is net en zorgvuldig. Wij hopen en wenschen dat dit en de overige werken der Koninklijke Akademie onder

{==652==} {>>pagina-aanduiding<<}
ons wetenschappelijk publiek vele lezers mogen vinden, opdat de stukken welke zij openbaar maakt, al het nut mogen stichten dat zij met hunne uitgave beoogt.




De Orde der Advocaten in Nederland, hare regten en pligten, naar aanleiding van het Reglement van orde en discipline, geschetst door Mr. W.F. Otten, Advocaat en Plaatsvervangend Kantonregter te Amsterdam. Te Amsterdam, bij J.H. Gebhard en Comp. 1855. In kl. 8vo. VIII en 88 bl. f :-75.

Het Reglement van orde en discipline voor de Advocaten is eigenlijk een aanhangsel der Wet op de Regterlijke Organisatie. Gelijk de leden der Regterlijke Magt niet ophouden door hunne betrekking als zoodanig tot den stand der Advocaten te behooren, zoo maakt in zekeren zin de Orde der Advocaten een deel uit van de Regterlijke Magt. In de zamenstelling van zoodanig Reglement, bij de invoering der nieuwe Wetgeving, is men hier te lande niet zeer gelukkig geweest. Het Reglement van 14 September 1838 werd reeds bij Koninklijk Besluit van 5 December 1844 gewijzigd; en, ofschoon veel minder gebrekkig dan het vroegere, laat het toch nog veel te wenschen over. Het is niet waarschijnlijk dat het Reglement zal herzien worden vóór dat de te verwachten nieuwe Regterlijke Organisatie zal zijn tot stand gekomen - en wanneer zal dit geschieden?! - doch daarna mag de herziening ook niet achterblijven.
De gebreken van het bestaande Reglement zijn reeds meermalen aangewezen, soms zelfs met groote overdrijving, en éńe der verdiensten van het hier aangekondigde boekjen is: dat de Schrijver niet aarzelt 't voor het Reglement op te nemen, waar het, zijns inziens, ten onregte werd gegispt.
Het doel des S. was echter niet hoofdzakelijk, het Reglement te beoordeelen: veeleer wilde hij beschouwingen geven omtrent de regten en pligten der Advocaten, de vereischten om als zoodanig te worden toegelaten, de beëediging, enz. Bij ieder onderdeel van zijn onderwerp brengt hij intusschen het Reglement te berde, onderzoekt het bestaande, en deelt mede wat, naar zijn oordeel, in zoodanig stuk behoorde te worden opgenomen of achterwege gelaten. Hij gaat daarbij ook met

{==653==} {>>pagina-aanduiding<<}
de geschiedenis en met de litteratuur van het onderwerp getrouw te rade.
Men zal, ook dan waar men soms van den S. mogt verschillen, het boekje met genoegen doorlezen: het bevat menig behartigenswaardigen wenk; maar, om volledig te zijn, zou er nog veel aan ontbreken.
Enkele taalfouten willen wij liefst aan gebrekkige correctie toeschrijven.

Het Ontwerp van Wet tot regeling van de zamenstelling der Regterlijke Magt en het beleid der Justitie, uit een praktisch oogpunt beschouwd door den bril van een Kantonregter. Te Amsterdam, bij J.H. Gebhard en Comp. 1856. In gr. 8vo. 36 bl. f :-40.

De Kantonregter heeft zich niet gemengd in de groote strijdvragen die het ontwerp van den afgetreden Minister donker curtius heeft uitgelokt, maar hij heeft eenvoudig die bepalingen uit het ontwerp uitgekipt, welke de kantongeregten betreffen, heeft die door zijn bril naauwkeurig bekeken, en daarop enkele praktische aanmerkingen medegedeeld. De S. is (het laat zich gereedelijk bevroeden) een voorstander van het beginsel: dat de Kantonregters niet voor vijf jaren, maar voor het leven moesten zijn aangesteld. Wij zouden den wensch allezins billijken, indien het getal, de aanstelling, werkkring en bezoldiging alle noodige waarborgen opleverden, dat alleen zeer verdienstelijke regtsgeleerden, tevens regtschapen mannen, tot die gewigtige en nog voor groote uitbreiding van bevoegdheid vatbare betrekking werden geroepen. Zoo als de zaken nu staan, ware 't misschien veel eerder wenschelijk, dat de vijfjarige censuur wat strenger wierd toegepast.
Indien de Regterlijke Organisatie eens weder aan de orde komt, zal men echter dit vlugschrift in menig opzigt met vrucht kunnen raadplegen.

De Belastingen in Nederland. Te Deventer, bij A. ter Gunne. 1855. In gr. 8vo. VIII en 121 bl. f 1-25.

Wie in een kort bestek eene tamelijk grondige en genoeg-
{==654==} {>>pagina-aanduiding<<}
zaam volledige beoordeeling lezen wil van ons geheele Rijksbelastingstelsel, neme gerust dit boekje ter hand, en hij zal het niet onvoldaan ter zijde leggen. Wat méér is: hij zal, bovendien, menig nuttige en toch eenvoudige les in de staatshuishoudkunde en het belastingstelsel hebben opgedaan, en is misschien nog in zijne goede meening omtrent eene inkomstenbelasting bevestigd, of heeft een stap gedaan om er mede te worden verzoend.
De Schrijver heeft gemeend zijn naam te moeten verzwijgen, maar heeft juist dáárom zich verpligt gerekend, bronnen en autoriteiten bij te brengen voor hetgeen hij zegt, en in dien geest is anonymiteit welligt eene dubbele verdienste. Hij kenmerkt zich overigens als een liberaal man, maar daarom toch geen vriend of volgeling van rousseau en voltaire, van Socialisten, Communisten, of andere leelijke isten.
In eene Inleiding bespreekt hij de regtmatigheid van, en de staatszorg voor den eigendom. Als de twee voornaamste grondslagen voor een goed belastingstelsel noemt hij: 1o. dat gelet zij op de eischen der billijkheid; en 2o. dat zij 't minst de algemeene welvaart benadeelen. In beide opzigten laat, volgens den S. (met wien Referent hierin gaarne instemt), het Nederlandsch belastingstelsel veel te wenschen over. Er is hier te lande geene genoegzame evenredigheid bij 't opleggen van belasting in acht genomen: sommigen zijn buitensporig hoog, anderen te weinig belast; groote huisgezinnen betalen, bij gelijke inkomsten, veel meer belasting dan kleinere. Bovendien brengen onderscheidene belastingen nadeelige belemmering te weeg in de vrijheid van arbeid en vrije ruiling (bl. 18, 21).
De S. gaat daarop alle de bijzondere soorten van belasting na: noemt de voordeelen, maar ook de nadeelen op; keurt ze, gewijzigd of ongewijzigd, in beginsel of toepassing goed of af, en gaat bij alles met de beste meesters te rade. Wij zullen hem geenszins op den voet volgen, maar sporen liever tot de lezing en overweging van het behandelde aan. Enkele aanmerkingen mogen wij niet achterhouden. Zoo missen wij, b.v., een krachtigen aandrang op de herziening van het kadaster en de berekening van het kadastraal inkomen, inzonderheid als maatstaf voor de personele belasting. Bij de betrekkelijke goedkeuring van accijns-heffing op andere dan eerste

{==655==} {>>pagina-aanduiding<<}
levensbehoeften, missen wij de opgave der voorwerpen waarop die accijnsen zouden kunnen worden gevestigd, met aanwijzing van de uitvoerbaarheid hier te lande. In verband met de aanprijzing eener verhoogde belasting op wijn en gedisteleerd, moest over kunstwijn gesproken zijn. Onze meening omtrent accijnsen op zeep, bier en azijn zou min gnnstig zijn dan die van den S. Bij den steenkolen-accijns heeft de S. de groote verlokking tot fraudes uit het oog verloren. Ten opzigte van de registratie-regten hadden wij de beoordeeling wenschen te vinden van het stelsel van eenvormig registratieregt als middel ter bevordering der zekerheid van dagteekening. Bij den lof aan het successie-regt toegezwaaid, vergeet de S. de onnatuurlijke verhooging der buitenlandsche effecten. Eindelijk, wat de staats-loterij betreft, is hij blijkbaar niet op de hoogte van hetgeen daarover in de laatste jaren is verhandeld.
Deze aanmerkingen echter zijn gering, bij vergelijking van het vele goede dat wij in de beschouwingen en oordeelvellingen des Schrijvers mogten aantreffen. De afschaffing der tonnegelden en van den Rijks-gemaal-accijns bevestigen reeds de juistheid van zijne opmerkingen omtrent de gebreken van die heffingen.
Nadat de S. zijne kritiek van het belasting-stelsel tot op bl. 82 heeft voortgezet, en de noodzakelijkheid eener stelselmatige verandering heeft betoogd, gaat hij (bl. 88) over om eene inkomsten-belasting te bespreken, als, naar zijn gevoelen, het beste middel om de meest nadeelige belasting-soorten in massa te vervangen. Reeds op bl. vii en 19 had hij zich als voorstander van die belasting doen kennen. Nu wijst hij aan: dat zij in beginsel het best beantwoordt aan de regels voor belasting-heffing door adam smith voorgesteld; hij beroept zich op het voorbeeld van Frankfort a/M. en van Engeland voor de uitvoerbaarheid van zulk eene belasting; hij tracht verschillende bezwaren tegen die belasting geopperd op te lossen, als daar zijn: de vrees voor oneerlijke opgaven, bekendheid van ieders fortuin, ongenoegzame opbrengst, enz.; hij behandelt de vraag omtrent proportionele en tevens progressieve heffing: geeft een tarief voor zoodanige heffing op, waarbij ook de grootte der huisgezinnen is in acht genomen; en verwacht van zoodanige nieuwe Rijks-belasting, waarop

{==656==} {>>pagina-aanduiding<<}
de gemeenten opcenten zouden kunnen heffen, de beste vruchten (bl. 116).
Ofschoon Ref. geneigd is met den S. in te stemmen omtrent het wenschelijke eener inkomsten-belasting, ter vervanging van andere algemeene opbrengsten, meent hij echter dat nog niet alle bezwaren door den S. zijn opgelost. Zoo moet, b.v., bepaald worden wat als inkomen moet worden aangemerkt, welke lasten mogen worden afgetrokken om het netto- van het bruto-inkomen te onderscheiden, enz. Ref. kan niet toegeven dat men alle soorten van inkomsten, hetzij die als rente van kapitaal, of à fond perdu genoten worden, voor de belasting gelijk zou moeten stellen. Ook meent hij dat het beter ware de belasting op eene kleine schaal, voor een gering bedrag, in te voeren, om eerst later, wanneer de ondervinding en de gewoonte eenen gunstigen invloed hadden te weeg gebragt, de heffing, ter vervanging van meerdere schadelijke belastingen, uit te breiden. Eindelijk meent Ref. dat het beroep op geachte Schrijvers of andere voorstanders van inkomsten-belasting, op bl. 111 gedaan, nog voor aanzienlijke uitbreiding vatbaar is; gelijk trouwens het onderwerp door den S. volstrekt niet is uitgeput, maar alleen in de hoofdtrekken is geschetst.
Mogten de Regering en de Staten-Generaal eerlang de herziening van het belasting-stelsel eens ter hand nemen, zij zullen dan met vrucht dit werkjen en de daarin aangehaalde Schrijvers kunnen raadplegen.




Nieuw Belasting-Ontwerp voor de Gemeente Amsterdam, in betrekking tot het werkje: Het Aequivalent, enz. Door Mr. G.J.A. Faber, Advocaat te Amsterdam. Ten voordeele van de Amsterdamsche Spaarbank. Te Amsterdam, bij J.H. Gebhard en Comp. 1856. In gr. 8vo. 24 bl. f :-40.

In dit geschrift vinden wij eenige wenken over belastingstelsel en belasting-heffing, inzonderheid voor de gemeenten. Ofschoon dan ook het hoofddoel, de beoordeeling van het ontwerp eener plaatselijke belasting voor Amsterdam, dit geschrift onder de voorbijgaande, ephemerische litteratuur moge doen rangschikken, willen wij ons aan het verzoek om aankondiging

{==657==} {>>pagina-aanduiding<<}
in dit Tijdschrift niet onttrekken, maar vestigen er de aandacht op van de gemeente-raden in het algemeen. Wij moeten er echter bijvoegen: dat wij in den regel niet met den S. instemmen, en aan de juistheid zijner berekeningen voor Amsterdam meenen te mogen twijfelen. Men beschouwe dus deze aankondiging niet juist als eene aanbeveling.




Het Idiotisme en de Idioten-School. Eene eerste proeve op een nieuw veld van Geneeskundige Opvoeding en Christelijke Philanthropie, door C.E. van Koetsveld. Eerste Stuk. Het Idiotisme. Te Schoonhoven, bij S.E. van Nooten. 1856. In gr. 8vo. IV en 80 bl. f :-90.

Hoewel men ten allen tijde, vooral in sommige valleijen der Zwitsersche Alpen, voorbeelden van kinderen, of ook tot rijperen leeftijd gekomen menschen, heeft aangetroffen, die, ten gevolge van eene aangeboren, of in den allereersten leeftijd plaats gehad hebbende, gebrekkige ontwikkeling der organen, aan buitengewone stompheid en onvatbaarheid van den geest onderhevig, en daardoor van het maatschappelijk leven als uitgesloten waren, zoo zijn er echter naauwelijks zeventig jaren verloopen sedert aan die ongelukkige voorwerpen eenige wetenschappelijke belangstelling is te beurt gevallen. Deze dagteekent, namelijk, van het jaar 1784, toen de beroemde Zwitsersche Natuuronderzoeker horace benedict de saussure zijne Voyages dans les Alpes, en zijne daarin medegedeelde berigten over het Cretinisme en Idiotisme heeft uitgegeven. Belangrijk vooral waren de uitkomsten, waartoe de genoemde Natuurkundige van Genève door zijn onderzoek gebragt werd, aangaande het verband, waarin het zeldzamer of veelvuldiger voorkomen van zoodanige ongelukkigen staat met de elevatie van den grond, dat is: met de meerdere of mindere hoogte van het tot woonplaats verstrekkend terrein boven de oppervlakte der zee. Nadat een groot man op die wijze den eersten aanstoot gegeven had, bleek het weldra, dat dit onderwerp, uit een wetenschappelijk, physiologisch en wijsgeerig oogpunt beschouwd, nog voor velerlei onderzoek vatbaar was. Hieraan heeft het dan ook, op het einde der vorige, en sedert het begin der tegenwoordige eeuw geenszins ontbroken, en de nieuwere

{==658==} {>>pagina-aanduiding<<}
litteratuur is rijk aan monographieën die zoo wel het Idiotisme als het zoogenaamd Cretinisme tot onderwerp hebben. Gelijk dit niemand bevreemden kan, daar de mensch, ook in zijnen meest gebrekkigen en verbasterden toestand, een waardig voorwerp van onderzoek en natuurstudie blijft, zoo wordt onze bewondering vooral opgewekt door de gelukkige uitkomsten die men verkregen heeft, sedert het onderwerp ook uit een philanthropisch, paedagogisch en praktisch-geneeskundig oogpunt is beschouwd en bearbeid geworden. Naauwelijks zijn er, namelijk, zestien à achttien jaren verloopen, sints men voor het eerst ontdekte dat die ongelukkigen, van zich-zelven onbewuste, stompzinnige en voor alle uitwendige, op het verstandelijk en zedelijk leven inwerkende, invloeden ontoegankelijk schijnende wezens niettemin dikwijls voor ontwikkeling, opvoeding en verstandelijke vorming vatbaar zijn. Die gewigtige ontdekking, waarvan natuurlijkerwijze een nieuw tijdvak in de geschiedenis van het Idiotisme dagteekent, moet aan seguin in Frankrijk en Doctor guggenbühl in Zwitserland toegekend worden. Eerstgenoemde Geneesheer, die onder itard's en esquirol's leiding, de studie der krankzinnigheid als eene specialiteit beoefend, en zich de behandeling der daaraan onderhevige lijders tot zijnen bepaalden werkkring gekozen had, beproefde in het jaar 1838, om een van de in Bicêtre geplaatste idiote kinderen in afzonderlijke behandeling te nemen, ten einde niet alleen den physieken toestand van dat kind te verbeteren, maar ook, zoo mogelijk, zijn verstandsen gemoedsleven te doen ontwaken. De uitkomst overtrof zijne verwachting, en de gunstige door hem verkregen resultaten werden, wat dit bijzondere geval betrof, door esquirol en guersent, als eerste Geneesheeren van genoemd krankzinnigen-gesticht, en later, aangaande vele andere door
hem behandelde gevallen, door orfila en andere bevoegde beoordeelaars bevestigd. Zoo verklaarde, b.v., eene tot onderzoek van seguin's methode benoemde Commissie, waarvan orfila rapporteur was, in 1841, aan den Raad van Bestuur der Parijsche hospitalen, dat het dezen man gelukt was bij idiote kinderen gevoel voor orde en regelmaat op te wekken, hen aan tucht en arbeid te gewennen, hen in lezen, schrijven en rekenen te oefenen, door ligchaams-oefeningen hunne gezondheid te verbeteren, en door eene gepaste en naar hunnen bijzonderen toestand berekende opvoeding, de vermogens van

{==659==} {>>pagina-aanduiding<<}
hunnen geest te ontwikkelen. Even vleijend was het verslag van serres, flourens en pariset, bij de Fransche Akademie van Wetenschappen, in December 1843 uitgebragt, over eene door seguin over zijne leerwijze ingeleverde Verhandeling. Terwijl dit in Frankrijks hoofdstad geschiedde, werden geene minder ijverige pogingen tot verbetering van het ongelukkig lot der idioten door Doctor guggenbühl aangewend, wien het gelukken mogt om, geholpen door geldelijke ook uit het buitenland verkregen ondersteuning, op den, ter hoogte van drie-duizend voet gelegen Abendberg bij Interlaken, in het Kanton Bern, eene stichting in het leven te roepen, opzettelijk voor de verpleging en opvoeding van idioten bestemd. Die twee luisterrijke door seguin en guggenbühl gegeven voorbeelden hebben later ook elders tot navolging opgewekt, vooral nadat het gebleken was, dat de ongelukkigen, waarover hier sprake is, niet in eenige Kantons van Zwitserland te huis behooren, maar in alle landen van Europa worden aangetroffen. Nadat dus de uitvoerbaarheid eener opvoeding van idioten gebleken was, werd zij door crommelinck in België, en door saegert te Berlijn ingevoerd, terwijl ook Engeland geenszins is achtergebleven, maar reeds twee tot dat zelfde doel bestemde inrigtingen bezit. Vermoedelijk zijn er thans reeds, in de verschillende Europesche Staten, meer inrigtingen van dien aard tot stand gekomen, en bovenal verheugen wij ons, dat ook ons Vaderland in de, sedert 14 Mei 1855 te 's Gravenhage opgerigte Idioten-school een opvoedingsgesticht bezit, dat onder de philanthropische inrigtingen eene eervolle plaats bekleedt. Aan de bevordering van het doel dezer inrigting, hetwelk niets minder is, dan om kinderen, die, door hoogst beperkte en gebrekkig ontwikkelde geestvermogens, voor
het gewone, zelfs lagere onderwijs ongeschikt zijn, op te voeden en te onderwijzen, is het bovenstaande geschrift van den begaafden van koetsveld gewijd, en wij hopen daarop nader terug te komen, zoodra wij, behalve het thans voor ons liggende eerste Stuk, ook de volgende zullen ontvangen hebben. Voorloopig betuigen wij den Eerwaarden Schrijver, aan wien de 's Gravenhaagsche Idioten-school voornamelijk haar bestaan verschuldigd is, onzen warmen dank, ook voor deze zijne ijverige en welgemeende pogingen, waaraan een rijke zegen moge te beurt vallen!





{==660==} {>>pagina-aanduiding<<}

Wegwijzer bij het Onderwijs der Algemeene Geschiedenis, ten behoeve van diegenen, welke zich tot eenig examen willen voorbereiden, door W.A. Elbers, Onderwijzer te Leyden. Te Leyden, bij P. Engels. 1854. In kl. 8vo. 111 bl. f :-75.

Wie verlost ons onderwijs, onzen boekhandel metéén, van noodelooze en van gebrekkige vertalingen? Hij zal ons schoolwezen dienst doen, onze intellectuële kracht versterken, en der nijverheid voordeel aanbrengen.
Vóór vijftig, zestig jaren was er, in onze taal, volslagen gebrek aan eene Algemeene Geschiedenis voor de scholen. Toen was 't een verdienstelijk werk, zoo ons wèl voorstaat, van de Maatschappij: Tot Nut van 't Algemeen, 't Kort Begrip van curas en schröckh uit het Hoogduitsch te doen overbrengen. Maar thans? Wij hebben zelve een aantal leerboeken en leerboekjes der Geschiedenis; er zijn er onder, die met studie en zorg zijn bewerkt. Waartoe dan nu dat rusteloos vertalen? Hierbij komt dit. Dat de wetenschap algemeen is, boven den invloed van ieder bijzonder volk en land, is niet onbepaald waar; vooral is 't zeker, dat iedere landaard zijn opkomend geslacht 't best naar eigene voorstelling en onder eigene leiding de beginsels leert. Voor 't onderwijs zelf is ook de eerste behoefte niet, dat er een groote voorraad van leerboeken wordt gevonden, maar dat er goede zijn, en de onderwijzer geheel te huis is in die welke hij gebruikt. Wat den boekhandel betreft, hij heeft meer voordeel van ééne goede kopij, dan van tien die niet, of zeer traag, van de hand gaan. De schrale daghuur, die de bewerkers of omwerkers aan onze tallooze vertalingen verdienen, kan tegen genoemde nadeelen niet opwegen. Verschijnt er buiten 's lands iets wezenlijk voortreffelijks, niemand, in weerwil der aangevoerde gronden, zal 't afkeuren, dat wij, door eene zorgvuldige vertaling, er ons mede verrijken. De vruchten des aardrijks zijn voor allen: de voortreffelijke werken van 's menschen geest nog veel meer; wat land of taal ze moge voortbrengen.
Ook 't aangekondigde werkje is eene vertaling, doch eene vermomde, eene zoogenaamde navolging: de ‘Leitfaden’ van Dr. stüve is meerendeels tot rigtsnoer genomen. Vertaling of navolging, dezen ‘Wegwijzer’ moest men in zijn land hebben gelaten.

{==661==} {>>pagina-aanduiding<<}

Reeds de titel geeft stof tot gegronde bedenkingen. ‘Wegwijzer bij het onderwijs: 't boekje is dus voor meesters, voor docenten, geschreven? Neen, er volgt: ‘ten behoeve van hen, die zich tot eenig examen willen voorbereiden’. 't Is alzoo voor leerlingen. 't Eerste wederspreekt het tweede. En dan: ‘die zich tot eenig examen willen voorbereiden’: om toegelaten te worden, òf tot een gymnasium, òf als onderwijzer van den laagsten tot den hoogsten rang, aan de school te Breda, te Delft, òf als candidaat, òf als doctor in de letteren? 't Werkje is derhalve eene soort van revalenta op 't gebied der kennis, berekend voor aller behoeften?! Dan, wij willen ons tot het werkje zelf bepalen, en: moeten 't afkeuren. Voor de gronden dezer afkeuring geven we de volgende plaatsen tot eene proeve. Ze zijn niet genomen zóó als 't boekje open viel: maar 't is een gedeelte van 't geen, bij een aandachtig doorbladeren, òf om de historie, òf, vooral, om de taal, onze aandacht trok. Wordt de lijst van verkeerdheden en misslagen wat lang naar den omvang van 't stukje: niet tusschen de kleinte van 't geschrift en de breedte dier lijst, maar tusschen deze en de groote zaak van 't onderwijs moet men de evenredigheid zoeken. Wat baten de beste wetten voor 't schoolwezen, zoo men geene zorg aan de leerboeken besteedt?
Inleiding. ‘De Mahometanen [lees: Mahomedanen] rekenen af van de Hedschra’, enz.
Wij rekenen af, de Mahomedanen rekenen af, wil zeggen: wij, zij, vereffenen onze rekeningen. De bedoeling is: de M. rekenen van de Hedschra af. Beter: beginnen hunne jaartelling met, enz.
Bl. 3. ‘Kunsten en nijverheid. De catacomben, pyramiden, obelisken, tempels, kanalen, enz. - Het volk ingedeeld in kasten: priesters, krijgslieden, landbouwers, handwerkslieden, herders. - De priesters waren de grondleggers van Egypte's beschaving en nijverheid: Hiëroglyphenschrift.’
In deze geheele afdeeling van kunsten en nijverheid, komt geen enkel vak van nijverheid voor. - Aan de catacomben de eerste plaats onder Aegypte's merkwaardigheden toe te wijzen, hiervoor is geen redelijke grond. - 't Geen men in een overzigt als dit vindt, moet stellig en bepaald wezen: over 't getal der casten zijn de Ouden 't niet eens: vijf, maar ook drie, zes en zeven.

{==662==} {>>pagina-aanduiding<<}

De kunst van 't balsemen der lijken - en dit was inderdaad een tak van nijverheid in Aegypte - hunne mumiën, hunne weverijen, enz. zijn vergeten.
Ald. nog eens ‘Kunsten en Wetenschappen. De Meetkunst door de overstroomingen van den Nijl veroorzaakt. Rekening van het zonnejaar. Sterrekunde. Sterrewigchelarij.’
‘De meetkunst, veroorzaakt door overstrooming’, is geene redelijke taal. Rekening van 't zonnejaar is dit evenmin. Berekening van 't zonnejaar, of tijdrekening volgens 't zonnejaar, schijnt bedoeld. Sterrewigchelarij is ouder dan de sterrekunde: de orde moet dus omgekeerd worden.
Bl. 4. ‘Later trachten de Egyptenaren herhaalde malen het Perzische juk af te schudden: doch vruchteloos.’
Vruchteloos? Ik neem 't eerste 't beste dat mij onder de hand komt, het boekje van pütz, en lees: ‘Onder darius nothus, wist amyrtaeus de heerschappij te bemagtigen, en de Aegyptenaren bleven vier en zestig jaar, onder eigene Koningen, onafhankelijk.’
Ald. ‘Zij [de Phoeniciërs] zeilen Afrika om’ [om Afrika], ‘en ontdekken Madera en de Kanarische eilanden.’
Dat de Phoeniciërs die eilanden ontdekt hebben, is niet bewijsbaar; dat de Carthagers ze kenden, nog maar waarschijnlijk. In de Oude Geschiedenis behooren, daarenboven, deze namen niet, maar: Iunonia, Insulae Fortunatae, enz.
Bl. 7. ‘Deze [astyages] had zijn kleinzoon [cyrus], indien men de overlevering gelooven mag, te vondeling gelegd, doch het kind was door een herder gevoed en opgekweekt.’ - Zoo is de overlevering niet: herodotus, I, 108, enz. - ‘Door een herder gevoed’, is eene zeldzame wijze van spreken.
Bl. 10. ‘Verdeeling der burgers [van Athene] naar hun vermogen in vier klassen, waarvan de drie eerste slechts deel hebben aan de staatsambten.’ - Lees: waarvan slechts de eerste drie tot staatsambten verkiesbaar zijn.
Slechts de drie eerste beteekent: de vierde niet; ‘de drie eerste slechts deel hebben’, beteekent, dat ze dit alleen hadden. en van andere voorregten waren uitgesloten.
Bl. 17. ‘Onder ptolemaeus dionysius werd pompejus onthoofd’.
Zóó uitgedrukt, is de zin: dat pompejus, bij vonnis veroordeeld, werd ter dood gebragt. 't Is bekend dat hij op zijne vlugt, toen hij in Aegypte landde, op 's Konings last,

{==663==} {>>pagina-aanduiding<<}
verraderlijk werd overvallen, en met dolksteken afgemaakt.
Bl. 30. ‘deze [vitellius] wordt door vespasianus vermoord.’
In een oploop kwam vitellius te Rome om: tac. Hist., 3, 85; vespasianus was toen in 't Oosten.
Bl. 31. ‘Hadrianus...versiert Rome met tallooze [?] gebouwen, waaronder den [de] Engelsburg.’
Keizer hadrianus en engelen behooren niet bij elkander; 't is verwarring van tijden en begrippen. Deze Keizer liet zich een praalgraf bouwen van een ontzettenden omvang, algemeen onder den naam van Moles Hadriani bekend. In de Middeleeuwen werd het, gedeeltelijk verwoest, tot eene sterkte gemaakt, en is nog heden 't kasteel van Rome. In overeenstemming met de overlevering der Kerk, plaatste benedictus XIV 't standbeeld er op van den aartsengel michaël; en, òf om het beeld, òf om de overlevering, heet het: Castello di S. Angelo; in 't Neêrduitsch: Engelenburg. Of de Moles Hadriani in een beknopt overzigt der Algemeene Geschiedenis behoort, is méér dan twijfelachtig: maar hadrianus stichtte den Engelenburg niet.
Bl. 40. ‘Mahomets leer...de praedestinatie.’
In onze taal behoort dit woord tot de Christelijke Godgeleerdheid; 't is de voorbeschikking, de eeuwige verkiezing of verwerping. Voor 't geloof der Mahomedanen, dat alles, wat er ook gebeure, van eeuwigheid is vastgesteld, is 't niet in gebruik, al heeft in 't Fransch prédestination de beide beteekenissen.
Even oneigen is, bl. 18, ‘legende’, voor: volksoverlevering, van Oud-Rome; ‘profetesse’, elders, voor: de maagd van Orleans. Ook: ‘stadhouder van Spanje’, voor: landvoogd, proconsul, is vreemd, 't is Hoogduitsche manier. Bij ons heeft stadhouder, sedert twee, drie eeuwen, eene eigene en eenige beteekenis, waarom ook de Franschen, Engelschen, Denen, 't woord onvertaald overgenomen hebben. Onze Staten-over-zetting heeft 't woord misschien vijftig maal in den zin waar deze ‘Wegwijzer’ 't in gebruikt: maar de taal staat niet stil.
Bl. 60. ‘In Zweden wordt door olav Schoszkoning, 1008,......het Christendom gesticht’ [!].
Volgens de Zweedsche Geschiedenis van geijer, had die Koning al vóór 1000 't Christendom aangenomen: hoe komt Dr. stüve aan 't bepaalde jaartal 1008 voor de invoering van

{==664==} {>>pagina-aanduiding<<}
't Christendom in Zweden, of voor zijne aanneming tot Godsdienst van Staat? De bedoeling is onzeker: want het Christendom in Zweden stichten, is onzin. Éénmaal en op ééne plaats is 't Christendom gesticht. 't Kan even zoo min nog eens, en op eene tweede plaats, gesticht worden, als één en 't zelfde gebouw tweemalen, en op meer dan ééne plaats, opgetrokken, of dezelfde mensch, eens geboren zijnde, ten tweedenmale geboren kan worden. - 't Is onverklaarbaar, hoe men zulk Hollandsch kan laten drukken.
Verder. ‘Olav Schoszkoning’: dit is geene taal. 't Zweedsch is: skötekonung, schootkoning: nog een kind zijnde, dat op schoot zat, werd hij reeds gehuldigd.
Bl. 74. ‘Westfaalsche vrede. De onderhandelingen beginnen te Osnabruck en Munster in 1643, en komen in 1648 ten einde.’ Lang, te lang, voor eene aanstipping van punten, en nog onvolledig. Lees:
Westfaalsche Vrede, 1648. Onder dien naam verstaat men den Vrede te Osnabruck, of 't einde van den dertigjarigen oorlog, en den Vrede te Munster, of 't einde van den tachtigjarigen oorlog. Deze vredesverdragen blijven, nagenoeg, de grondslag voor de betrekkingen tusschen de Staten van West-Europa tot de groote Fransche Staatsomwenteling.
Ald. ‘De Nederlanden’ - lees: de zeven Vereenigde Nederlanden - ‘en Zwitserland worden [bij den Vrede van Munster] onafhankelijk verklaard van het Duitsche Rijk.’
Hier is een gedeelte der overgenomene zinsnede met kleinkapitaal gedrukt, om, zoo al niet de verwringing, ten minste dan toch de geheel verkeerde voorstelling van een hoofdpunt onzer geschiedenis in 't oog te doen vallen; eene verwringing, die in Duitschland zeer gewoon is, niet van één, maar van vele feiten onzer historie.
Heeren, von raumer, zeker ook anderen, vermelden, gelijk onze ‘Wegwijzer’, de onafhankelijkverklaring der Vereenigde Nederlanden, bij den Vrede van Munster, van 't Duitsche Rijk. Sedert lang heb ik, in de stukken van dien tijd, deze verklaring gezocht, maar nooit gevonden; een protest van den Bourgondischen Kreits tegen den Koning van Spanje, is alles wat ik omtrent deze zaak heb aangetroffen. Neemt men ook aan dat de verklaring inderdaad heeft plaats gehad: de slotsom, die hier van den Munsterschen Vrede opgegeven wordt, verbetert er niet door. Feitelijk bestond de afscheiding van 't magtelooze Roomsche Rijk al voorlang. Niet om deze be-
{==665==} {>>pagina-aanduiding<<}
vestigd te zien, was de tachtigjarige oorlog gevoerd, er is nooit aan gedacht; maar om onafhankelijk te worden van Spanje's Koning, en van Rome's priesterheerschappij. De onafhankelijkheid van den Staat, de afstand van 't geen men had veroverd in Oost en West, 't sluiten der Schelde, moesten de hoofdpunten geweest zijn in de opgaaf van 't geen de Munstersche Vrede ons aanbragt.
Bl. 87. ‘De geschriften der Encyclopédisten (montesquieu, voltaire, rousseau, diderot, en anderen).’
Is 't zeker, dat montesquieu tot de encyclopédisten behoorde? Hij stierf reeds in 1755: van 1751 tot 1772 duurde de uitgaaf der Encyclopédie. In allen gevalle, had diderot het eerst moeten genoemd worden, en d'alembert niet vergeten. Dr. stüve, schijnt het, heeft maar zoo wat heen geschreven. Of in 't kort bestek van een Overzigt de geheele vermelding plaats verdiende, laten we daar.
Bl. 92. ‘Vrede van Amiens, 1802, tusschen Engeland, Frankrijk en de Bataafsche Republiek’ - voeg er in, achter Frankrijk: Spanje - ‘vele van de koloniën der laatste, onder andere Ceilon, blijven in handen van de Engelschen.’
Dat een Duitsch geleerde zoo iets schrijft, is berispelijk, maar dat een Nederlander 't gaaf weg overneemt, is moeijelijk te vergeven. De Republiek kreeg al hare volkplantingen terug, behalve die op Ceilon.
In 't ‘Chronologisch Overzicht’: ‘1600. Prins maurits in de Nederlanden. Slag bij Nicuwpoort.’
Indien men in een Overzigt leest, b.v.: gustaaf adolf in Duitschland; buonaparte in Aegypte, enz., is 't eigenaardig: de eene behoorde in Zweden, de andere in Frankrijk te huis. Maar: ‘Prins maurits in de Nederlanden’? Waar zou hij dan anders geweest zijn?
Voor den Hoogduitschen Schrijver, intusschen, strekt het tot lof, dit punt te hebben opgenomen. Hij toont te weten dat Nederland reeds eene plaats in de wereldgeschiedenis bekleedde, toen de groote Keurvorst nog niet geboren, en Pruissen een land was zonder naam. Hij maakt het beter dan wijlen de geleerde Professor niemeyer, die ons, in een van zijne werken, de beschaving eerst door de Pruissische troepen onder brunswijk, 1787, laat brengen.
Zooveel van dezen ‘Wegwijzer’, bij wien u Matth. xv: 14 voor den geest moet komen.





{==666==} {>>pagina-aanduiding<<}

Nouveau Dictionnaire Français-Hollandais, par J. Kramers, J.Z. Aflev. 1-9. Te Gouda, bij G.B. van Goor. 1855-1856. In gr. 8vo. f :-45 per Aflev. van 96 bl.

Er is ons nog geen Dictionnaire onder de oogen gekomen, die, te oordeelen naar de eerste negen Afleveringen, meer dan deze blijken draagt van degelijkheid en grondige studie. Als hij geheel wordt afgewerkt, zoo als het gedeelte dat er van verschenen is, dan zal men er een Woordenboek in bezitten, inderdaad naar den vollen eisch der wetenschap ontworpen en voltooid.
Wij bewonderen het taai geduld en den onverdroten ijver van den hoogst verdienstelijken kramers, die reeds door zoo vele andere nuttige werken den dank zijner landgenooten heeft verdiend, en nu door de zamenstelling van dezen Dictionnaire voldingend bewijst dat onze Nederlandsche geleerden op het gebied der lexicographie voor geene vreemden behoeven te wijken. Wel wordt de veelomvattende taak des Schrijvers verligt door de voortreffelijke werken waarmede napoléon landais, bescherelle en poitevin in de laatste jaren de Fransche letterkunde hebben verrijkt; maar er wordt niettemin eene buitengewone geschiktheid, bijzondere kunde, en stalen vlijt toe gevorderd, om uit vele verschillende, soms tegenstrijdige gevoelens dier geleerden een geheel te vormen, of eene keuze te doen, die de behoefte bevredigt, welke door den tegenwoordigen stand der Fransche litteratuur is ontstaan.
De beloften door Schrijver en Uitgever in het Prospectus gedaan, zijn tot nog toe in alle opzigten vervuld. Het werk des Schrijvers is met groot talent en oordeel verrigt; de uitgave is allerkeurigst, en de prijs ongemeen laag. Wij aarzelen dan ook niet om dit Woordenboek met den meesten nadruk aan te bevelen.
Enkele opmerkingen willen wij niet achterhouden.
Anévrisme wordt vertaald door slagadergezwel, slagaderbreuk. - De Franschen verstaan tegenwoordig ook nog door anévrisme die ongesteldheid welke wij met het woord hartziekte uitdrukken, b.v.: ‘Guillaume II est mort d'un anévrisme’.
Wat de Schrijver van auditrice zegt is waar. - De wèlopgevoede Franschman echter drijft met dit woord den spot,

{==667==} {>>pagina-aanduiding<<}
en bezigt voor beide geslachten auditeur, zoo als hij ook altijd auteur en nooit autrice schrijft.
Buvette wordt vertaald door eene ververschingplaats. - Achter dit laatste kan gevoegd worden: inzonderheid aan de stations der spoorwegen in Frankrijk; eene gelagkamer, waar het rooken is veroorloofd.
Bij Caban had ook nog moeten staan: ‘groote manteljas’.
Calotte vertaalt de S. door: slag met de vlakke hand. - Daar hij achter dit Fransche woord fam. heeft gezet, had hij bij het Hollandsch ook kunnen voegen: ‘klap, mep (gemeenzaam)’. Wat onze Hollandsche jongens op de Gymnasiën door een mep verstaan, is volmaakt hetzelfde wat de Parijsche collégiens met calotte te kennen geven.
Wij zien verlangend naar de volgende Afleveringen uit, die, zoo als wij tot ons genoegen vernomen hebben, met kortere tusschenpoozen dan tot hiertoe zullen uitgegeven worden. Vooral in het belang der lexicographische wetenschap is het zaak, dat de uitgave niet te lang aanhoude; men zou anders ook gevaar loopen, dat bij het verschijnen der laatste Aflevering de eerste reeds weder incompleet zoude zijn, met betrekking tot de nieuwe woorden, wier vermenigvuldiging gelijken tred houdt met de snelle vlugt der industrie en de vorderingen der beschaving.




Aanteekeningen betreffende eene Reis door de Molukken, van Zijne Excellentie den Gouverneur-Generaal Mr. A.J. Duymaer van Twist, in de maanden September en October 1855. Te 's Gravenhage, bij Martinus Nijhoff. 1856. In gr. 8vo. VIII en 157 bl. f 1-60.

Wie deze Aanteekeningen met kennis van zaken leest, zal, verbeelden wij ons, met een weemoedig gevoel een blik werpen op den armoedigen staat van den Sultan van Ternate, wiens voorzaat, toen de Spanjaarden in diens gebied aanlandden, den titel voerde van Maharadja (Vorst der Vorsten); en op de armoede der bevolking van dat weidsch gebied, hetwelk in het Westen zich over een deel van Celebes uitstrekte, in het Zuiden zich op de Noordkust van Ceram deed eerbiedigen, en in het Oosten zich op het weinig bekende Nieuw-
{==668==} {>>pagina-aanduiding<<}
Guinea, nog vreemd aan alle beschaving, deed gehoorzamen, en van daar jaarlijks inkomsten trok. Waar is al die grootheid gebleven? En welke welvaart en geluk heeft de invloed der Europeanen aldaar gedurende vier eeuwen gesticht?...
De Schrijver der ‘Aanteekeningen’ is ons niet bekend. Hij deelt mede, tot het gevolg van den Gouverneur-Generaal duymaer van twist te hebben behoord, en dat hem is vergund geworden van de statistieke opgaven, aan den algemeenen Landvoogd destijds verstrekt, gebruik te maken. Zijne reis-ontmoetingen hebben voor ons meerdere waarde, omdat hij hier en daar herinnert aan een vroeger bezoek in die streken afgelegd. Men leest de Aanteekeningen ook met genoegen, om den toon van welwillendheid die er in heerscht. Zonder dat zij de keerzijde van den penning verbergen, wijzen zij met reden een vroeger Schrijver wegens zijne aantijgingen (op bl. 51) te regt, daar toch sedert diens bezoek in 1850 de zeden in de Manahasse niet zoo veranderd konden wezen, als het meer gunstig tafereel van den Aanteekening-Schrijver die doet voorkomen. Te regt ook lezen wij daar: ‘Indien toch wij, die in een beschaafd Christenland zijn geboren en opgevoed, nog dikwijls zoo slecht de voorschriften nakomen, die ons de Godsdienst geeft, zijn wij dan wel geregtigd den eersten steen te werpen op eene bevolking, die nog gedeeltelijk in haren natuurstaat leeft, en waar voorzeker tegen dat gebod minder gezondigd wordt dan bij ons, zoogenaamde beschaafde Christenen?’
Wij stuiten meermalen in dit belangrijke werkjen op eene gebrekkige of verkeerde spelling. Zoo vinden we: ‘Bolang, Mongondo’, voor: Bolang-Mogonda; ‘Bintauna’, voor: Bintawoene; ‘Kaydipang’, voor: Kaudipang; ‘Borool’, voor: Boewool. ‘Toly-Toly’ zal denkelijk moeten wezen: Tontoli. Op verschillende plaatsen staat: ‘Tomori’, in plaats van Tomini, enz. Elders lezen wij: ‘diemir’, waar de Gouverneur-Generaal van diemen bedoeld wordt.
De ‘Aanteekeningen’ zijn verdeeld in VIII Hoofdstukken, handelende over: de reis met de stoomboot naar Menado; een landtogt door de Manahasse - alhier Minahassa -; de zeereis naar Ternate; een bezoek op Tidore en Batsjan - alhier Batjan -; op Boero in de Kajeli-baai; en de aankomst op Amboina. Op Saparoea wordt aangelegd; voorts worden de Banda-eilanden

{==669==} {>>pagina-aanduiding<<}
bezocht, en Batavia, dat men op den 1sten September had verlaten, op den 26sten October 1855 weder bereikt.
Volgens het officiëel verslag over het beheer van Nederlandsch Indië, van den Minister van Koloniën over het jaar 1853, heeft de bevolking der Molukken, op het einde van dat jaar, bedragen: van Menado of de Manahasse 99,588; van Ternate 93,145; van Amboina 131,862; en van Banda 6,150. Vergelijken wij die opgaven met de cijfers voorkomende in de ‘Aanteekeningen’ op bl. 20, bl. 65, bl. 96 en bl. 135, dan zouden wij tot eene groote vermindering van de bevolking in den loop van het jaar 1854 moeten besluiten. De Schrijver geeft geene opheldering omtrent die vermindering, behalve voor Amboina, ‘waar de pokken zeer hevig heerschten, en dagelijks verscheidene slagtoffers wegrukten’, en voor de omstreken van Menado, ‘waar de zeeroovers op nieuw de grootste gruwelen hadden gepleegd, en honderde kustbewoners weggeroofd’. Dit laatste echter kan geenszins eene vermindering verklaren van 99,588 tot 92,546 zielen. Van de vermindering der bevolking van Ternate met 8000, en van Banda met 600 zielen, wordt geene reden gegeven; zoodat men deswege in het duister blijft.
Omtrent den togt zelven en de aanleiding er toe, zegt de S.: ‘Het was geen pleiziertogtje, hetwelk de Opperlandvoogd ging maken, - verre van dien - het was de innige overtuiging van de noodzakelijkheid, dat nu en dan een Opperlandvoogd die ver verwijderde gewesten moet bezoeken, en daardoor een indruk te weeg brengen, die van beter en langer duur kan zijn dan het uitvaardigen van verschillende besluiten en bepalingen in het belang der inwoners genomen. De bewoners zien daaruit dat, hoe verre verwijderd zij ook leven van de woonplaats van den Opperlandvoogd, zij toch niet vergeten worden, en vooral bij zoodanige gelegenheid in de mogelijkheid worden gesteld hunne bezwaren of klagten, die dikwijls reeds van jaren dagteekenen, voor zijne voeten te kunnen brengen.’ Wij zijn het met den S. deswege volkomen eens, en betreuren 't dat zoo weinig dienovereenkomstig wordt gehandeld.
Al spoedig vindt de reiziger aanleiding te klagen over de traagheid of onverschilligheid onzer landgenooten, daar hij in Straat Makassar een Amerikaanschen walvischvaarder ontmoet. ‘Het is te betreuren’ - zegt hij - ‘dat deze tak van

{==670==} {>>pagina-aanduiding<<}
nijverheid in de wateren der Nederlandsche Koloniën alleen door vreemdelingen wordt uitgeoefend, en dat de herhaalde pogingen van een zeer ondernemend ingezeten van Ternate, die eene Hollandsche Maatschappij wenschte op te rigten om deze vischvangst eenigzins op eene groote schaal aan te vangen, steeds mislukt zijn. Om eenige zekerheid te hebben van een goeden uitslag, moet eene dergelijke onderneming in het groot geschieden, en zou men minstens zes of acht groote schepen, van al het noodige voorzien, hiervoor benoodigd hebben, enz. Het is te betreuren dat wij die schatten der zee voor onze oogen zien weghalen, zonder daardoor te worden opgewekt om in de voordeelen daarvan te deelen.’ - De Schrijver had hier kunnen bijvoegen: dat wij de matrozen voor de walvischvangst in onze eigene bezittingen hebben, dewijl den Solorezen, van der jeugd af, de lust daartoe wordt ingeboezemd. Drieërlei soort van walvisschen worden in de Indische Zeeën gevonden, en naar mate van het saizoen moeten andere streken worden bezocht.
Onder de nieuwste cultures behoort die van de koffo. De vezelstof, welke daarvan met weinig moeite verkregen wordt, is zeer geschikt zoo wel voor linnenweverij als voor touwwerk. Reeds eenigen tijd geleden is op het koffo-vlas de algemeene aandacht gevestigd, en zoo als men hier (bl. 12 en 13) verneemt, wordt de bewerking in het gebied van Menado door het N.I. Gouvernement aangemoedigd. Er waren daar op het einde van 1853: 24,481 planten of struiken, en in 1854 werden ruim 38,000 struiken van die pisang-soort bijgeplant.
Op bl. 21, en ook later, wordt vermeld hoe diepo negoro en andere oproerige grooten van Java en elders, òf naar de Residentie Menado, òf naar Ternate, òf wel naar Amboina, zijn gebannen, en hun toegestaan werd een sleep van volgelingen mede te nemen. De gematigdheid van het Nederlandsch Bewind verzekert hun eene zachte behandeling. Voorheen werden zulke roervinken niet zelden naar Ceylon, of naar de Kaap de Goede Hoop gezonden.
Waar de Gouverneur-Generaal in de Manahasse een vlek of dorp (negory) bezocht, werd hij ingehaald door de schoolkinderen en de kabesarans. De eersten vertegenwoordigen den nieuwen tijd, of beschaving en Christendom; de laatsten den vervlogen tijd, of het blinde Heidendom. De kabesarans zijn

{==671==} {>>pagina-aanduiding<<}
voorvechters, met ongewonen opschik belagchelijk, of afzigtig uitgedoscht, die bij plegtigheden, personen welke men eere wil aandoen, met hunne dansen en spiegelgevechten vermaken, maar in den krijg, bij 't ontmoeten van den vijand, hem met tergende gebaren en allerlei scheldnamen tot daden uittarten. Meermalen worden de wederzijdsche voorvechters handgemeen, en dan wordt hun strijd van beide kanten met belangstelling aangezien.
Een bezoek bij het Meer Lino (de kom van een uitgebranden krater) willen wij met de eigen woorden des Schrijvers, ook tot eene proeve, mededeelen. ‘Eensklaps’ - zegt hij, op bl. 37 - ‘vertoonde zich het geheele meer voor ons. Dit gezigt was verrukkelijk! Aan den ganschen omtrek zag men de welig begroeide kraterwanden, en evenmin hieraan, als aan het kalme water van het meer, kan men zien, dat hevige uitbarstingen uit die zelfde kom, in vroegere jaren, dikwijls schrik en verwoesting zullen verspreid hebben. De vulkanische aard van den bodem was echter nog maar al te duidelijk zigtbaar aan de dampen, welke op verscheidene plaatsen, in den omtrek van het meer, uit den bodem opstegen, en de plaatsen aantoonden waar solfatara's of kokende modderwellen zich bevonden. Een paar kleine vaartuigjes lagen voor ons gereed om daarmede een toertje over het meer te maken, en nog beter de schoone oevers, met fraai hoog geboomte en allerlei kruipende gewassen begroeid, meer van nabij te kunnen zien. Op verscheidene plaatsen had het water eene melkwitte kleur, veroorzaakt door de menigte zwavel, die zich daarmede vermengd had; en hoezeer wij wolken van zwaveldampen langs den oever op verscheidene plaatsen zagen opstijgen, zoo scheen zulks evenwel geen invloed uit te oefenen op de temperatuur van het water, enz. Aan den overkant gekomen, stapten wij aan wal, ten einde de plaats te zien alwaar de Graaf de vidua in 1832 gedeeltelijk in eene solfatara wegzonk, waardoor hij zijn been en heup deerlijk brandde, ten gevolge waarvan hij kort daarna overleed. Bij dergelijke gelegenheden is het raadzaam de aanwijzingen der gidsen te volgen; had de vidua dit ook gedaan, dan voorzeker zou hem dit ongeluk niet hebben getroffen.’
Met genoegen zal men (bl. 43) het volgende gunstige getuigenis omtrent de Zendelingen in de Manahasse lezen. ‘Bij

{==672==} {>>pagina-aanduiding<<}
de bevolking staan de Zendelingen in zeer hooge achting; men stelt het grootste vertrouwen in hen, en door den grooten invloed, welken deze leeraars onder de Alfoeren hebben weten te verkrijgen, zijn zij het bestuur bijzonder behulpzaam om de orde te handhaven, of misdaden voor te komen, waarvan hier dan ook zeldzaam gehoord wordt. Het is ook geenszins het streven der Zendelingen om, quand-même, zoo veel mogelijk Alfoeren te doopen en tot lidmaten aan te nemen; het tegendeel van dien heeft plaats. Zij moeten eerst gedurende eenigen tijd in de hoofdwaarheden der Godsdienst onderwijs ontvangen, en minstens gedurende een jaar tijds onbesproken van gedrag zijn geweest, zoodat zij het als eene eer en onderscheiding moeten aanmerken, wanneer zij tot lidmaten worden aangenomen.’
‘In vroegere jaren’ - leest men op bl. 60 - ‘bestond op Nieuw-Guinea het fortje Dubus in het Landschap Merkus-Oord. De sterkte werd opgeheven als bezuinigingsmaatregel, en ook uit hoofde van de ongezondheid dier streek.’ - Hier had hij kunnen bijvoegen: dat de ongezondheid, althans ten deele, veroorzaakt werd, door de bekrompene wijze waarop, van wege den Commissaris-Generaal dubus, die sterkte in 1827 was aangelegd. - ‘Ten gevolge van correspondentiën met het opperbestuur in Nederland, werd in het jaar 1854 de nuttigheid overwogen om op Nieuw-Guinea eene nederzetting te hebben, en een geregeld bestuur aldaar in te voeren. Dat zoodanige nederzetting, vooral voor de bevolking, bij den staat van onderdrukking waarin zij verkeert, als ook voor de bescherming der handelaren van elders, wenschelijk en noodzakelijk is, behoeft voorzeker geen betoog.’ - Bij eene vestiging aldaar, behoort men niet uit het oog te verliezen dat de Papoes er op een lagen trap van ontwikkeling staan, naar het schijnt zelfs minder dan die van de bevolking welke aan en ten Oosten van de Geelvinks-baai gevonden worden. Men zal derhalve wèl doen bij zoodanige vestiging zeker aantal huisgezinnen Javanen, of gelijksoortige inlanders, derwaarts over te brengen, ten einde eenige groenten en vruchten aan te kweeken, pluimvee, visch, enz. aan de bezetting te kunnen verschaffen en kleine diensten te doen.
Over de Residentie Ternate, of de Rijken van Ternate en Tidore, kan men op bl. 60 en volgg. menige belangrijke wenk

{==673==} {>>pagina-aanduiding<<}
vinden. Met leedwezen zien wij, op bl. 61, hoe de adsistent-Resident bosscher, in de Tomini- of Gorontalo-baai, zonder de vereischte troepen is gelaten om het Nederlandsch gezag in die streken te doen eerbiedigen. Men denke, bij een schijnbaar weinig beduidend verzet van een nietigen Radja, aan de vallende sneeuwkluit der Alpen, aanvankelijk klein, maar snel aangroeijende, en alvernielend bij de nederstorting! - Wie lust had om over verzuim, onverschilligheid, of traagheid uit te weiden, zou er, dunkt ons, in dit geval, en het vermelde op bl. 64, geschikte aanleiding toe kunnen vinden.
De schoone en verrukkelijke natuurtooneelen, grootsche en prachtige gezigten welke de Manahasse aanbiedt, en die met zoo veel gevoel voor het ware schoon door den S. zijn geschetst, moeten wij zwijgend voorbijgaan; maar wij willen toch de gelegenheid niet laten ontsnappen om den lezer eenigermate bekend te maken met het tegenwoordig zoo zelden besproken, en nog minder gekende eiland Makjan, in de rij der Ternataansche eilanden tegenover Almaheira gelegen. Bl. 83: ‘Duidelijk bespeurt men’ - zegt de S. - ‘dat dit eiland in vroegere jaren’ - wij gelooven dat die omwenteling in 1646 heeft plaats gehad - ‘hevige omwentelingen heeft ondergaan, en de meest grootsche en verwoestende natuurtooneelen hier hebben plaats gevonden. Men ziet twee bergtoppen, waar ze beiden met hooge steile wanden naar elkander schijnen over te hellen, en zeer gemakkelijk kan men in zijne gedachten de lijn trekken, langs welke deze bergen voormaals eene enkele piek vormden, die, gedeeltelijk opgeworpen en gedeeltelijk in den schoot der aarde weggezonken, als 't ware twee zijden heeft doen overblijven, welke als grootsche monumenten daar staan ter herinnering aan die groote katastrophe. Tusschen hooge kanarieboomen en eene menigte andere gewassen, ziet men nu en dan eene vreedzaam liggende negory, wier inwoners zelden in aanraking komen met andere menschen, en een uiterst kalm leven schijnen te genieten, zich genérende met de opbrengst hunner vischvangst, of met hetgeen de vruchtbare bodem bijna zonder moeite oplevert.’
De belangrijkheid der bezochte streken, zoo rijk aan herinneringen, inzonderheid uit de zeventiende eeuw, en zoo zeer de weldadige hand behoevende van den Nederlander, die er vroeger eer, roem en rijkdom verwierf, lokt ons zeer uit om

{==674==} {>>pagina-aanduiding<<}
deze wèl geschrevene en belangrijke ‘Aanteekeningen’, voor welke wij den bekwamen S. onzen dank betuigen, en wier lezing wij ieder aanbevelen, nader ter sprake te brengen, op eene wijze die meer ruimte aanbiedt dan voor eene aankondiging kan worden afgestaan. - De Uitgever m. nijhoff verdient voor de fraaije uitvoering van het werk alle goedkeuring en lof.




Nagelaten Gedichten van cornelis loots, Ridder der Orde van den Nederlandschen Leeuw, en Lid van het Koninklijk Instituut. Twee Deelen. Te Amsterdam, bij Allart en van der Made. 1855. In gr. 8vo. 583 bl. f 5-:

(Vervolg van bl. 636.)

Boeken zonder drukfouten zijn alleen van lieverlede door de stéréotypie te verkrijgen (*); 't is dus niet vreemd, dat er drukfouten zijn in deze bundels van loots. Evenwel zijn er te veel in, wanneer men bedenkt dat onze correcte tollens in zijn Voorberigt zegt: dat hij ‘de laatste drukproeven naauwkeurig heeft gelezen’. Wij zullen maar niet verder gaan dan het Eerste Deel. Daar vindt men, bl. 13: reijen, voor: rijen; bl. 34: sloeg, voor: sloegt, en: zoo, voor: zou; bl. 38: brak, voor: blonk; bl. 40: 'k, voor: Ik, daarentegen bl. 281: Ik, voor: 'k - zoodat den lezer niet te kort is gedaan; bl. 56: zoo, voor: nu, en tweemaal: der, voor: van; bl. 64: geen, voor: een; bl. 81: uitgetrokken, voor: electrieke; bl. 83: de algemeene, voor: d' algemeenen; bl. 117: schroomte, voor: schroom; bl. 119: vonnis, voor: vonnist; bl. 201: zich roeren, voor: ontroeren; bl. 202: ontvangt, voor: ontvang; bl. 211: zij zulk, voor: zulk; bl. 237: hen wie, voor: wie; bl. 240: tuigt 't, voor: tuigt; bl. 241: weigeren, voor: weigert; bl. 286: zijn, voor: den, en: zijn, voor: mijn; bl. 287: al, voor: als; bl. 311: op, voor: aan. - Eenigen dier fouten storen de maat;
sommigen zelfs den zin. Misschien zijn ze ten deele schrijffouten geweest van den Dichter; maar de Heer tollens zegt in het Voorberigt: dat

{==675==} {>>pagina-aanduiding<<}
hij wat kennelijk eene schrijffout bevatte, veranderd of verplaatst heeft. Die correctie is dus niet of zeer achteloos op het lood overgebragt, en door den Heer h. slecht nagezien.
Doch er zijn hier ook fouten die geene drukfouten zijn; want niemand heeft de hand geleend tot verbetering of beschaving, ook als die, niet aan geheele plaatsen, maar slechts aan een enkelen versregel; niet aan de gedachten of beelden, maar slechts aan de uitdrukking van een deel eener gedachte of van een beeld noodig was. Er is geen dichter ter wereld in wiens gedichten niet eenige verzen (regels) zijn, waar de laatste hand nog aan gelegd moet worden, eer ze ter perse kunnen gaan; - dat er ook zulke regels zijn onder de tien- of twaalfduizend in deze bundels, getuigt dus nog niet van slordigheid of gebrek aan bekwaamheid of versificatie. Integendeel, als men ze telt, staat men verwonderd over hun klein getal, en komt bijna in verzoeking om loots niet meer voor een ongeslepen, maar voor een goed geslepen diamant te houden. Evenwel, zulke regels zijn hier, en hadden er niet in behoeven te blijven. Zoo lang hij leeft is voorzeker alleen de kunstenaar-zelf tot het beschaven van zijnen arbeid bevoegd; maar de dood heeft loots de magt er toe benomen, en nu in zijne plaats te doen wat hij-zelf gedaan zou hebben, ware geene aanmatiging geweest, maar dienst. Bij voorbeeld! - Op bl. 63 in de kleine Ode: ‘Gods onbegrijpelijkheid’, staan de regels:

Hoe ver 't vernuft ook zoeke en dool, 
Al zwerft het rond van pool tot pool, 
Tot nooit gekende starren, 
Al meet het heel de zonnebaan - 

in welke de woordenkeus en de klimming (climax) niet goed zijn. Daar zou men, naar ons gevoelen, eene dienst bewezen hebben, door te doen drukken:

Hoe ver 't vernuft ook zoeke en dool, 
Al stijgt het op, van pool tot pool, 
Naar nooit gekende starren, 
Al meet het elke zonnebaan - 

Zulke door kleine veranderingen ligt te verbeteren en te verduidelijken regels spelen ons hier voor den geest. Wij zouden gaarne gelezen hebben, op bl. 8, voor: ‘Dagschuwers, die het met’ - Dagschuweren die 't met; op bl. 16: ‘En door

{==676==} {>>pagina-aanduiding<<}
dien weemoed schijnt een vreugdetraan te blinken’; op bl. 19, voor: ‘zeegezag’ - zeebewind; op bl. 34, voor: ‘de Vecht met pracht van lustverblijf omzoomd’ - de Vecht met pracht van hoven als omzoomd; op bl. 37, voor: ‘met tal van zeil weêr oversneeuwen’ - met tal van zeilen oversneeuwen; op bl. 39, voor: ‘waar de outers’ - waar outers; op bl. 40, voor: ‘dus had een wakker hart en stappen’ - dus hadden wakkerheid en stappen; bl. 116, voor: ‘het blijft gespaard’ - het wordt bestemd; op bl. 288, voor: ‘dan wierd mijn ovrig leven zangen’ - 'k Sleet héél mijn leven dan in zangen. - Dit weinige zal wel genoeg zijn om onze bedoeling duidelijk te maken. Door zulke geringe veranderingen zou hier eene duisterheid, elders eene onnaauwkeurigheid zijn weggenomen, zonder het minste nadeel voor de overeenstemming van 's Dichters taal en uitdrukking met zijn eigen gevoel en verbeelding. Alleen dáár kon die overeenstemming schade lijden, waar de verbetering zich moest uitstrekken over de gedachten of beelden-zelve, of over derzelver geheele voordragt in eene uitgewerkte plaats, of mogelijk over een geheel gedicht; zoo als het eeuwvers van 1833 (bl. 121), waarover wij een woord zullen zeggen.
Aan het hoofd des Eersten Deels staat een uitmuntend dichtstuk in Alexandrijnen, dat blijkbaar uit den grond des harten is opgekomen. ‘Het is getiteld: ‘De Christenleeraar’, en begint met vijf vragen, die de bestemming doen kennen, welke loots zou gekozen hebben, als de keuze aan hém hadde gestaan, en die ons een blik doen werpen op zijn verborgen leven; hetwelk niet gelukkiger kan zijn geweest dan dat van elk ander in wiens hart en hoofd onbeminde pligten eene geliefde neiging verdrukken, en die de inspraak van zijnen geest soms volgt, doch er schade door lijdt in zijne stoffelijke belangen. Hij roept uit:

Waarom de vroegste vlugt van mijnen geest beklemd? 
De smeekstem mijner ziel zoo schreeuwend overstemd? 
De bloesems mijner hoop vóór 't opengaan vertreden? 
Het dragend takje zelfs meêdoogloos afgesneden? 
Waarom een andre vrucht geënt op eenen stam, 
Die niet dan tegen wil die spruit ter kweeking nam? 

Wij gelooven dat loots inderdaad een uitmuntend kerkleeraar zou zijn geworden, als 't lot, dat te zelden met de

{==677==} {>>pagina-aanduiding<<}
natuur raadpleegt, hem niet een anderen stand had aangewezen. De bewijzen liggen, dunkt ons, in zijne poëzij, die voor een goed gedeelte oratorische-poëzij mag heeten. In velen zijner gedichten is hij nóg méér redenaar dan poëet, en het ligt, misschien, aan dien aanleg voor de oratorie, dat hij, ofschoon rijk aan beelden of vergelijkingen, en meester in 't gebruik van 't poëtische gedeelte der taal, evenwel in de eigenlijke beeldspraak niet uitmunt. Het afdoendst blijk daarvan is het genoemde vers op het twee-honderd-jarig bestaan der Oude-Luthersche-kerk in de hoofdstad (bl. 121); hetwelk een paar feiten en een drietal wenschen bevat in metaphoren, die, verre van spiegels te zijn der zaken en bedoelingen, allen evenzeer buiten de grenzen der waarheid en mogelijkheid liggen. De Dichter fabriceert daar één star, die schijnt het geheele starrenbeeld orion te wezen, en een starrenhemel waaraan te gelijk de zon en de maan staan (!). De zon wil aan dien hemel een kerkgebouw stichten (!); maar dat belet haar de maan (!). Zóó schildert loots in onmogelijke figuren het gebeurde met de Lutherschen te Amsterdam vóór 1633: de star is luther; de zon is de Luthersche gemeente te Amterdam (als of de zon haar licht van eene star kreeg!); de kleinere maan (als of de maan ooit over de zon de meester konde spelen!) is het toen heerschende Gereformeerde kerkgenootschap. Op die te hoogdravende introductie volgen gezwollen coupletten over den bouw, de inwijding, en het gebruik van het kerkgebouw, volgens welke, o.a., de liefelijke boodschap: ‘Vrede op de aarde!’ dáár twee eeuwen lang geklonken heeft op bazuintoon; en daarna komt de drieledige wensch, zonder de minste kans op
vervulling: dat de muren van 't kerkgebouw gaaf mogen blijven, als hunne grondvesten kraken; dat de zwanen (werkelijk de vogels van dien naam), ‘die graag in vrije wateren spelen’, het oude kerkgebouw (n.b.!) mogen houden voor de zuivere spruit der Gods-rivier (?); en, eindelijk, dat de schim (niet de geest, maar de schim) van luther daar moge juichen. - Die welluidende, maar holle klinkklank en onzin zouden wij ongedrukt hebben gelaten, zoo wel als zijne rijmproducten van de vorige eeuw. De eeuwzang is van 's Dichters laatsten tijd, doch ook uit zijn besten tijd vindt men iets dergelijks in den slotzang der Hulde aan vondel, in 1818 op het Amsterdamsche tooneel uitgevoerd en voorgedragen.

{==678==} {>>pagina-aanduiding<<}
De eerste drie coupletten, mede eene apostrophe aan vondel, bevatten eene legende of sproke van diens verplaatsing uit Keulen naar Amsterdam. Volgens die sproke bragt Keulen den grooten Dichter voort aan den boord des Rijns; blanke zwanen kwamen om zijn wiegje spelen, zongen zijne moeder in slaap, zwommen, terwijl zij sliep, met de wieg naar Nederland, en vlochten, uit heur blanke pluimen, vlerken aan de leden (!) van 't kind. De verzen waarin dat te lezen staat, zijn wel heel liefelijk en aardig voor 't gehoor en de verbeelding, maar inderdaad wordt noch de geschiedenis, noch 's Dichters groot talent in dat allegorisch vertelsel afgespiegeld. Vondel is niet aan zijne moeder ontvoerd; ook niet zoo jong naar Nederland gebragt, en zijne poëtische vlugt is te hoog voor logge zwanenvlerken. Misschien heeft de gedachte aan bilderdijk's ‘Elius’ den Dichter deze fabel ingegeven. - Wij merken ook nog aan: dat eene verdichting zoo dithyrambisch als deze, niet te verbinden is met onverbloemde waarheid, zoo als die in de laatste twee coupletten van den slotzang voorkomt. De fabel of sproke moest, naar ons begrip, op zichzelve staan als solo; alleen de twee daarop volgende bezadigde coupletten zijn geschikt, en zijn ook voldoende voor het koor.
Maar hoe zouden we, daarentegen, al het verhevene, schoone, en behagelijke kunnen vermelden, dat hier gevonden wordt. De inhoud beslaat vier bladzijden druks. Wij kunnen niet anders doen dan opgeven - met bekorting nog van sommige te breede titels - wat ons het verhevenst en schoonste voorkomt. Als zoodanig noemen wij: de Nachtbespiegelingen aan den oever der Zee; Op 't Eeuwfeest van van brantz Hofje; De Rijnstroom; Najaars Buitenvermaak; Bij het Graf van p.j. uylenbroek ('s Dichters leermeester); Bij 't vierde Eeuwfeest der Boekdrukkunst; Bij de Begrafenis van i.j.a. gogel (den beroemden burgerlijken Minister van Financiën, 's Dichters neef); Nederland in 1826; Hulde aan vondel, en: Bij 't Vijftig-jarig bestaan van Felix Meritis. Allen dichtstukken in welke de zeldzame gaven van loots op 't heerlijkst uitblinken, en waaruit wij gaarne nog iets zouden mededeelen, wanneer de ruimte, over welke wij te beschikken hebben, dat veroorloofde. Doch wij hebben de gestelde perken reeds over-
{==679==} {>>pagina-aanduiding<<}
schreden, en leggen de pen neder; doch zullen haar nog eenmaal weder opvatten om te spreken over 's Dichters luimige poëzij, van welke een aantal proeven in de beide Deelen voorkomen.
(Vervolg en slot hierna.)






Nieuwe Gedichten van S.J. van den Bergh. Te Schiedam, bij H.A.M. Roelants. 1856. In 8vo. 204 bl. f 2-50.

De Heer van den bergh, wiens rijke dicht-ader en stalen vlijt bestendig nieuwe poëtische bloemen en vruchten voortbrengen, geurende van vaderlands- en volksmin, en voor geest en gemoed liefelijk door uit- en inwendige verscheidenheid en waarde, heeft zich opgewekt gevoeld, om weder, gelijk in 1852, eenigen zijner gedichten tot eenen bundel te verzamelen, na die alvorens nog eens aan den toets zijns oordeels en goeden smaaks onderworpen, en zorgvuldig van onvolkomenheden gezuiverd te hebben. Wij feliciteren den Dichter wegens het opvolgen van dien ontwaakten lust; hij heeft er zijne vrienden, en allen die zijne gedichten waardeeren, dienst door bewezen; daar zij nu wat in Tijdschriften en Almanakken verspreid, en soms moeijelijk voor hen te vinden was, bij elkander bezitten, en dat zóó afgewerkt, dat hij er, in het Voorberigt, van heeft kunnen zeggen: ‘zich bewust te zijn aan de hier voorkomende vaerzen al de zorg te hebben besteed, die hij in staat is er aan te wijden’. - Alleen onverbiddelijke verhinderingen hebben ons belet dezen bundel vroeger aan te kondigen, die te regt verschenen is in een rijken band, en opgeluisterd met een titel en vignet, in staal gegraveerd door j. hemeleer, naar eene teekening van den genialen rochussen.
Eer wij van den poëtischen inhoud spreken, moeten we ons een paar aanmerkingen veroorloven, over even zoo vele woorden in het Voorberigt. Niemant, voor: niemand, zal denkelijk eene drukfout zijn. Maar de Dichter schrijft: vaerzen, in plaats van verzen; doch vaers in de beteekenis van gedicht of dichtregel vinden we niet bij siegenbeek, en ook niet bij bilderdijk: de eerste heeft vers, en de tweede vaars of vers. Vaerzen zouden wij houden voor 't meervoud van vaerze; dat heel wat anders is. In gewesten waar de Vlaamsche tak onzer taal te huis behoort, moge 't, misschien, bij de meesten nog gebrui-
{==680==} {>>pagina-aanduiding<<}
kelijk zijn in plaats van vers, vaers te schrijven; doch er is wel geene reden om hen hierin na te volgen. Wij meenen dat het woord vaers, in dien zin, in het Hollandsch, ónze boekentaal, niet behoort; en dat vers boven vaars is te verkiezen, omdat het woord vers van 't Latijnsche versus komt, en met geen ander woord kan worden verward. - Onze tweede aanmerking betreft de wijze van afbreking van 't woord elkander, aan het einde eens drukregels. De afbreking is geschied bij elk: elk-ander. Dat is naar den regel verkeerd. De afbreking moet geschieden bij el: el-kander; ‘omdat het in ónze taal, gelijk in alle beschaafde talen (met uitzondering van de Engelsche) regel is, dat wanneer, in een woord, eene lettergreep, die met eene klinkletter begint, op eene lettergreep volgt, die met een medeklinker eindigt, alsdan die medeklinker tot de volgende lettergreep overgaat’. Sommigen verduisteren of verwaarloozen dien regel, en daardoor hebben we elders
dergelijke, maar stuitender afbrekingen gezien, b.v.: vrouw-en, in plaats van vrou-wen; brood-en, in plaats van broo-den; smart-en, in plaats van smar-ten - maar niet alle veranderingen zijn verbeteringen; niet alles is goed, wat nieuw is, en het zou jammer zijn als een populair Dichter zulke averegtsche nieuwigheden navolgde.
Aan de gedichten weten wij geen hoogeren lof te geven, dan dat ze allen gevloeid zijn uit een echt Hollandsch hart. De Heer van den bergh is een Nederlander zoo als wij de Nederlanders allen zouden wenschen, indien we niet wisten dat die wensch tot de pia vota behoort. Hij bemint zijn land en voorgeslacht, en is er trotsch op, omdat het eerste de wieg en bakermat is geweest van politieke en godsdienstige vrijheid, door der verlichte vaderen en moederen opstand en volgehouden strijd tegen tirannij en gewetensdwang. Hij bemint de geschiedenis zijns lands, en kroont persoonlijke bedrijven van burgerdeugd en heldenmoed met de lauweren zijns lieds. Hij bemint zijne landgenooten, en vraagt hen niet, hoofd voor hoofd, of zij de banier volgen van Genève, van Augsburg, of van Rome, als zij-zelve niet wapens omgorden en leuzen aanheffen tot bestrijding van licht en vrijheid. Hij bemint zijn huis en gezin, en jaagt geene ijdele vermaken na, maar voelt zich gelukkig aan de zijde eener trouwe gade en van dierbare kinderen. Zoo vertoonen deze gedichten den meester die hun

{==681==} {>>pagina-aanduiding<<}
't aanzijn gaf, en die echt Hollandsche geest zal hun eene krachtdadige aanbeveling zijn bij allen die óók prijs stellen op voorouderlijke veroveringen en deugden: licht, godsvrucht, vrijheid, verdraagzaamheid, zedelijkheid, huiselijkheid.
Zoo behagelijk als die geest ons is, zoo aangenaam is in deze verzameling de verscheidenheid der stoffen. De bundel begint met een lierzang: ‘Bij de Zee’, in zeven afdeelingen - bedrijven hadden we bijkans geschreven; want, niet zonder grond zingt de Dichter: ‘de zee is poëzij’; maar dan is ze dramatische poëzij. De zee is werkelijk niet, zoo als men bij 't zien harer oppervlakte zou kunnen denken, slechts een schouwtooneel van handelingen en gebeurtenissen, maar zelve de hoofdpersone in een onafgebroken drama vol hartstogt en worsteling, waarin de overige spelers bestendig afwisselen, en waarvan slechts enkele tooneelen bekend worden. - Dan volgen, van bl. 16-47, zes geestige en trouwe schetsen van momenten uit het leven onzer visschers in de zeedorpen, inzonderheid te Scheveningen. Wij noemen 't eene gelukkige gedachte, zulke schetsen van tegenwoordige volks-toestanden, gebruiken en gesprekken te maken: dezen zijn niet slechts aardig voor den tijdgenoot, om 't even of hij met onze kustbewoners al dan niet bekend is, maar zullen immer (even als in andere opzigten huygens' ‘Hofwijk’) dienen kunnen tot handleiding bij der liefhebberen contrôle over 't stéréotype wezen en doen dier dorpelingen, half visch en half mensch. - Bl. 48-108 bevatten romancen en verhalen, meestal betreffende wakkere feiten, of merkwaardige personen uit de Vaderlandsche Geschiedenis. Daarop volgen, bl. 109-150, indrukken en gedachten op reize binnen en buiten 's lands. Voorts, van bl. 151-173, gedichten aan het huiselijke leven ontleend, en, eindelijk, van bl. 174-192, bespiegelingen over verschillende onderwerpen. De stoffen zijn vol leven en afwisseling, en het boek wordt besloten met eene opgave van den inhoud, met toelichtingen, die wel niet allen volstrekt noodig zijn voor het tegenwoordige, maar toch met genoegen zullen gelezen worden, en ten deele zeer nuttig kunnen zijn
voor de lezers, in lateren tijd.
Over den vorm dezer gedichten behoeven we naauwelijks iets te zeggen. De ervaren Zanger bemint verscheidenheid van zangerige maten. Hij spreekt eene taal die voor elk verstaan-
{==682==} {>>pagina-aanduiding<<}
baar is. Zijn stijl is levendig, beeld- en bloemrijk, meestal zonder overlading. Zijne versificatie is glad en vloeijend. Doch wien is dit alles niet reeds bekend? Dat we uit dezen bundel iets mededeelen, is minder om een staal van den inhoud te geven, dan om onze aankondiging te illustreren, en de lezers te vergasten. Wij kiezen daartoe een dichtstukje dat den Zanger eenigermate karakteriseert, en tot den ‘Winter’ is gerigt, die ook nu weêr nabij is.

Al gierde ook om mijn wieg de snerpende Oostewind, 
Al joeg ook om het hoofd van 't afgebeden kind, 
Vóór zes-en-dertig jaar, de sneeuwvlok warlend henen; 
Al was ook de eerste bloem, die 't oog getrokken heeft 
Een die de koude op 't glas uit waterdraden weeft, 
Al wilde een musch het eerst zijn droeven zang mij leenen - 
 
Toch mint mijn hart u niet, o winter! want ik haat 
Al wat natuur en mensch in looden boeijen slaat; 
Ik heb de vrijheid lief, waar maar heur adem wappert; 
'k Begroet haar in de beek, die 't kluistrend zand ontvlucht, 
Ik hoor ze in 's leeuwriks lied, dat schatert door de lucht, 
Ik zie ze in 't koeltjen, dat door 't bottend lover klappert. 
 
Maar gij, haar vijand, gij vertreedt haar: uw geweld 
Verjaagt haar deernisloos uit bosch, uit vliet, uit veld; 
De bangste dwinglandij, die 't aardrijk kent, is uwer. 
‘Genâ voor schoon noch dosch! Men eer' mijn macht alleen!’ 
Ziedaar uw leuze, uw wet: de hebzucht leidt uw schreên, 
En zelfs uw volste lach maakt 's veldlings hope schuwer. 
 
'k Heb dus voor u geen hart; want ook mijn hart is vrij! 
't Is, sints mijn jonkheid, wars van dwang en slavernij, 
En voelt zich 't rijkst aan zang als 't knopt in woud en gaarde; 
Niet als, gelijk dees stond, natuur 't van rouw besterft, 
De lucht een lijkkleed schijnt, nu 't veld het leven derft, 
En wat een zangtoon heeft ontvloden schijnt aan de aarde. 
 
Sla mist en ijzel u dan ook een diadeem, 
Die vonkelt als juweel, om 't grijze hoofd, en neem' 
Een zanger u ter eer de dichtluit in de handen - 
Ik heb voor u geen lied: 't ware als de raaf zoo koud, 
Die krast om voedsel in 't door u geplonderd woud 
En de arme, dien gij bij zijn haard doet klappertanden. 


{==683==} {>>pagina-aanduiding<<}

Die schilderachtig schoone coupletten geven ons toch nog eene aanmerking in de pen omtrent de spelling. In het twaalfde vers staat: ‘Ik zie in 't koeltjen, dat’, enz. De verkleinende uitgang je is een der zoetvloeijendste in onze taal, en wordt totaal bedorven door de aanhechting der n.. Wij zijn 't daaromtrent eens met den Hoogleeraar lulofs (zie zijn uitmuntend werk over de Declamatie, bl. 166). Den Diehter daarop aandachtig te maken, is voor ons oogmerk genoeg.

Terwijl wij dit schrijven, ontvangen wij het grievend berigt van het ontslapen van den beminden tollens, onzen Volksdichter zonder wedergade, die, door zoo velen zijner onsterfelijke gedichten, gewerkt heeft op den geest der Natie, ten beste van den Staat en van den Troon; en invloed gehad heeft op de gelukkige ontwikkeling van zoo menig roemrijk beoefenaar onzer dichtkunst en taal; en, wat méér zegt, door gedichten vol overtuigende waarheid en levenswijsheid, wier verzen als van zelve in de geheugens en harten overgaan, weldadig gewerkt heeft, en zal blijven werken, op zoo veler levensrigting en lot. Moge de smart over zijn gemis leniging zoeken in bewijzen van dankbaarheid en liefde aan zijn stoffelijk overschot, op de plaats waar zijn overdierbaar gebeente in den moederschoot der aarde zal rusten, en die waardig is een gedenkteeken te dragen zoo schoon en grootsch als alleen de dankbaarheid en liefde eens geheelen volks aan zulk eenen Dichter, tolk des Allerhoogsten, en vriend en weldoener der menschheid, vermogen toe te wijden! - Mogen allen zich met ons vereenigen tot het daarstellen van een zoodanig den Zanger en het volk waardig monument!
Maar, ofschoon het verlies onherstelbaar is, door de eigenaardige talenten met welke de ontslapene was toegerust, hebben wij toch reden om Gode te danken, dat zijn geest voortleeft in eenigen onzer Zangers. Tot dezen behoort ook van den bergh, wiens vaderlands- en volksliefde, en zucht om met het volk vertrouwd, en voor het volk nuttig te worden, niet kunnen worden miskend. Moge hij trachten den grooten Meester daarin na te volgen, en nader en nader te komen, en moge daartoe ook hém de oplettendheid en genegenheid zijner landgenooten, tot aanmoediging en loon, ten deele worden! -

{==684==} {>>pagina-aanduiding<<}
Met die wenschen scheiden we van dezen bundel, die, naar ons gevoelen, geene opzettelijke aanprijzing behoeft, daar we met vader bilderdijk gelooven, dat ieder boek zijn eigen lot maakt.

's Hage, 21 Oct. 1856.
c.g.w.

Juliën, of het einde eener Eeuw. Uit het Fransch van Felix Bungener, Schrijver van: ‘Eene Preek onder Lodewijk XIV’, ‘Drie Preken onder Lodewijk XV’, enz. Vier Deelen. Te Amsterdam, bij P.N. van Kampen. 1854, 1855. In gr. 8vo. 1172 bl. f 9-90.

Eenige jaren geleden, hebben wij uitvoerig verslag gedaan van des Schrijvers ‘Drie Preken onder lodewijk den Vijftiende’, en er de verdiende hulde aan toegezwaaid. Dat verhaal bevatte de geschiedenis van Frankrijk in 't midden der achttiende eeuw, en het einde dier eeuw bragt ten uitvoer wat in haar midden was voorbereid. Gaf het boek der drie preken de voorbereiding der omwenteling, het verhaal dat voor ons ligt, schetst die omwenteling-zelve met hare weeën.
Het werk zal wel reeds aan onze lezers bekend zijn; waartoe dan zouden we den inhoud er van trachten te beschrijven? Men kan van bungener's werken moeijelijk eene schets geven. Genoeg zij 't te melden: dat wij het werk bewonderen als een meesterstuk van vinding, schikking, en bewerking. Men kan het bijkans niet een roman noemen; maar zou eer zeggen dat de geschiedenis-zelve een roman is. Inderdaad, de omwenteling der vorige eeuw ging alle verbeelding te boven; zij liet alle voorspellingen, die haar vooraf waren gegaan, verre beneden zich. Er behoort eene groote mate van geestkracht toe, om het gebeurde weder te geven zoo als het zich geopenbaard heeft. En bungener bepaalt zich niet bloot tot de feiten, maar toont de bronnen waaruit zij opwelden. Wij beoordeelen de omwenteling van Frankrijk niet; maar in de geschiedenis leest men haar vonnis, en bungener heeft er eene getrouwe kopij van gegeven. Wij hooren hem het ‘schuldig’ uitspreken tegen allen die haar hebben uitgelokt, bevorderd, of niet tegengegaan. Wij ervaren door hem vooral, wat zoo vele eeuwen vruchteloos getuigd hebben, dat wie wind zaait, storm zal inoogsten.

{==685==} {>>pagina-aanduiding<<}

Bungener toont ons den zaai- en oogsttijd. Wij zien de zaaijers, de een na den ander, van het veld aftreden. Voltaire sterft; hij, die de geschiedenis van het voorledene had bespot, en gehoopt had het Christendom te zullen begraven. Rousseau valt, zoo men meent, door eigen hand; hij, die zijn masker voor zijn waar gelaat hield, de dwerg op stelten, die lessen over de opvoeding gaf, en zijne eigen kinderen te vondeling legde. Hem komt de schande toe van de vader te zijn van al de dwaasheid en boosheid, door welke de omwenteling zich onderscheiden heeft. Danton en robespierre waren de kinderen van zijnen geest. Hij heeft meer kwaad gesticht dan de spotter van Ferney. De mannen der Encyclopédie waren meest allen reeds gestorven toen de oogst der achttiende eeuw onder een bloed-regen werd binnengehaald; maar hunne kweekelingen voltooiden wat zij begonnen hadden. Deze begeerden een tempel te stichten die hunne namen zou vereeuwigen, maar toen die tempel onder dak was, hebben zij de ontucht gemaakt tot godesse der rede, de guillottine tot altaar, den beul tot priester, en de onschuld tot slagtoffer.
Bungener's werk gelijkt naar eene tentoonstelling van schilderijen; wij vinden er tafereelen uit de tijden van 1778 tot aan den val van het schrikbewind. De schilder stelt elken bezoeker in staat om de personen te beoordeelen, die de omwenteling begeerden of vreesden, bewerkten of bestreden. En aan het einde der beeldengalerij is men overtuigd, dat zwakheid, onbedachtzaamheid, ligtzinnigheid, nietigheid en ellende geheerscht hebben, waar men vroeger kracht, overleg, ernst, deugd, grootheid en de bron van volksgeluk meende te aanschouwen.
Inderdaad, wij zien hier in al de kleur der waarheid de geschiedenis van den mensch zonder God, hoewel toch niet buiten God. Dat laatste heeft de Schrijver uitmuntend doen uitkomen in het karakter, de vorming en ontwikkeling van juliën. Dit gedachtenbeeld loopt door de gansche geschiedenis als een lichtstraal van het Godsbestuur. Hij is voorgesteld tot een type, hoe het Christendom, geworpen in den chaos der twijfeling en des ongeloofs, zich daaruit weet te redden en te handhaven, zoodat het eindigt met nieuwe triomfen te behalen.
Bij al die schitterende groepen, spijt het ons, dat bungener

{==686==} {>>pagina-aanduiding<<}
niet nog ééne geplaatst heeft uit de laatste dagen van den ongelukkigen lodewijk. Heeft hij hem in zijne zwakheid en nietigheid als Koning zoo getrouw teruggegeven, hoe gaarne hadden wij ook bij een tafereel verpoosd van zijn Christendom toen hij ter dood ging. Daar de Schrijver zijn werk noemt: ‘het einde eener eeuw’, breekt het slot vóór de ontknooping af. De val van robespierre mogt niet gemist worden, omdat die het zegel drukte op het vonnis van Gods geregtigheid. Het einde der eeuw brengt de ontwaking aan uit den droom van vrijheid, gelijkheid en broederschap; terwijl de Republiek begraven wordt door het militaire Dictatorschap van napoleon buonaparte.
Indien er nog leesgezelschappen zijn op wier boekenlijsten dit werk niet gevonden wordt, zullen zij wèl doen het zich aan te schaffen. Daartoe strekke dit woord van hulde aan den Schrijver, maar ook aan den Vertaler, die zich verdienstelijk heeft gekweten van zijne taak.

Cleve Hall. Door de Schrijfster van: ‘Geertruida’, ‘Blanche Evelijn’, ‘De Beproevingen des Levens’, en ‘Katharina Ashton’. Uit het Engelsch. Twee Deelen. Te Amsterdam, bij P.N. van Kampen. 1856. In gr. 8vo. 699 bl. f 6-90.

Wij hebben al de werken gelezen, die van deze Schrijfster in onze taal zijn overgebragt, en getuigen er gaarne van: dat wij den tijd er aan besteed, niet beklagen. Dit verhaal heeft dezelfde verdienste en hetzelfde gebrek dat ook de vroegere verhalen hebben: het is het gebrek van langwijligheid. Maar als men bedenkt dat de Schrijfster zich steeds in 't huiselijke leven plaatst; dat zij rondom zich kinderen ziet opvoeden en opwassen; en dat zij ál wat men kleinigheden zou kunnen noemen, opmerkt - dan wordt het natuurlijk, dat de beschrijving van het leven, hetwelk zij teruggeeft zoo als zij het in zich opnam, niet anders dan breedvoerig kan zijn. Daarbij wordt echter dit gewonnen, dat men de karakters in hunne beginselen en ontwikkeling geheel leert kennen. Het is zeer mogelijk, dat wie maar leest om boeken ten einde te brengen, eenige bladzijden zal overslaan; maar wie het in handen heeft met betere bedoelingen, zal het lezen ten einde toe.

{==687==} {>>pagina-aanduiding<<}

Deze roman is eene karakter-studie, en de Schrijfster heeft er ál haar talent aan ten koste gelegd. Zij beschrijft de geschiedenis van vivian, die in 't geheim huwt met eene Jufvrouw campbell, door zijn vader ontërfd wordt, en naar Amerika trekt. Zijne vrouw sterft, en zijne kinderen worden bij hunne grootmoeder campbell opgevoed. De twee familiën leven natuurlijk in onmin. In derzelver nabijheid woont een ander bloedverwant, john vivian, die de geheime oorzaak is geweest van het ongeluk van zijnen neef. Hij rekende op het hart en de hand van de schoone rosa campbell, toen hij ontdekte dat ze zijnen neef eduard beminde. Door wraak gedreven, berokkent hij eerst zijnen vijand den vloek van diens vader, en besluit daarna ook clemens, den zoon van eduard, in 't verderf te voeren. Hoe hij daarbij te werk gaat, leze men in 't verhaal-zelf. Als beschermer van den verongelijkten zoon, treedt de prediker van de plaats op; als redder van den belaagden knaap, de eigen zoon van dien john vivian. De gang van het verhaal, vol fijne en verrassende wendingen, is boeijend, en de uitkomst bevredigend voor het gevoel. Wij durven geene plaats vragen om eenig karakter van het personeel te schetsen, maar raden onze lezers en vooral de leesgezelschappen aan, om het werk te koopen, en met die belangstelling te lezen waarop het aanspraak heeft; juist omdat de Schrijfster zoo uitvoerig is. Wat hare werken bovendien aanbeveelt, is dit: dat de lezing niet de verbeelding bedwelmt, maar het gemoed heiligt.




Huis en Hart. Wenken voor mijne Broeders en Zusters. Met eene Voorrede van de Vertaalster van: ‘Neemt dit ter harte!’ Door de Schrijfster van: ‘Kleinigheden’. Te Leyden, bij de Breuk en Smits. 1856. In kl. 8vo. 96 bl. f :-80.

Niemand zal wel door dezen omslagtigen en duisteren titel op het denkbeeld komen, dat hij hier eenvoudig op een uittreksel uit de werkjes van Mevrouw a. ockerse, wed. kleyn, onthaald wordt. En toch is het boekje, welks titelblad met de namen van twee Engelsche geschriftjes is beladen, een Hollandsch kind. Waartoe diende die omzwachteling? -

{==688==} {>>pagina-aanduiding<<}
De Voorrede, op den titel vermeld, dient dan ook bloot om het duister gewarrel op den titel op te lossen, en was overbodig geweest zoo de bewerkster haar arbeid, kort en goed: Bloemlezing uit de werken van Mevr. o.k., had genoemd. - De Bloemlezing is intusschen nog ‘omgewerkt’ - of de idéën van de oorspronkelijke Schrijfster daarbij gewonnen of verloren hebben, kunnen wij niet beoordeelen, daar ons het origineel niet ter hand staat - maar zulke omwerkingen vinden wij altijd een zeer gewaagd en ondankbaar werk. Zij die aldus arbeiden, moeten ten laatste naauwelijks meer te scheiden weten wat van hun eigen brouwsel is, en wat aan anderen behoord heeft. Het komt ons voor, dat men daarmede de oorspronkelijke Auteurs een groot ongelijk doet; ja, dat men geen regt heeft zulks te doen. Men stelle zich in de plaats des Auteurs. Is hetgeen hij gezegd heeft goed; welnu: laat het zoo blijven - is het niet goed; laat het dan weg; maar zeg niet op rekening van iemand, die niet meer is, hetgeen hij nooit gesproken heeft, of althans gezegd heeft op geheel andere wijze. Wat het geschriftje-zelf aangaat, zoo als het dan nu is: een weinig van Mevr. o.k., en een weinig van j.m.h., Vertaalster van: ‘Neemt dit ter harte!’ - zoo als het dan nu is, is het een boekje waarin vele nuttige wenken voor het dagelijksche leven zijn vervat, die echter zich in niets boven het peil der meest gewone alledaagschheid verheffen, en dat waarheden leert zoo als wij gelooven dat elke brave huismoeder wel in staat is te verkondigen. Maar, daar niet alle jongelieden het geluk hebben zulke degelijke moeders te bezitten, zoo kan dit boekje voor menigeen eene leerzame te gemoetkoming zijn. Letterkundige waarde heeft het overigens in het geheel niet: de stijl verheft zich niet boven een koffij-praatje - wèl te verstaan met eene goede, lieve, oude vrouw, die vrij wat heeft opgemerkt in de
wereld, en daaruit welmeenenden raad put voor de onbedreven jeugd. Als zoodanig bevelen wij het eenvoudige boekje gaarne aan, en kan het ook bij velen nut stichten.


{==689==} {>>pagina-aanduiding<<}

Boekbeschouwing.




Geschiedenis der Amsterdamsche Luthersche Gemeente, door F.J. Domela Nieuwenhuis, Hoogleeraar te Amsterdam. Eerste en Tweede Afdeeling. Te Amsterdam, bij J.H. Gebhard en Comp. 1856. In gr. 8vo. 284 bl. f :-90.

Het is een in ons oog verdienstelijk werk, dat de Heer nieuwenhuis ondernomen heeft, om de Geschiedenis der Amsterdamsche Luthersche Gemeente te beschrijven. Wat blaupot ten cate voor de Doopsgezinden, en tideman voor de Remonstranten verrigt heeft, dat doet hij daarmede voor de Luthersche Kerk, die in ons Vaderland de beide genoemden, vooral de laatst vermelden, in aantal van leden ver te boven gaat. Reeds heeft hij vroeger, in vereeniging met den ijverigen schultz jacobi, belangrijke bijdragen verzameld en geleverd, en, terwijl deze aan de geschiedenis arbeidt der Rotterdamsche Gemeente, onlangs die der 's Gravenhaagsche voltooid. Maar zoo lang de Amsterdamsche, die eene der alleroudste en verreweg de grootste in ons Vaderland is, en ook van wege de scheuring, die er, tegen het einde der vorige eeuw, in haar midden heeft plaats gegrepen, de aandacht bij voorkeur verdient, niet historisch behandeld was, bleef men over menig punt in het onzekere. In de lotgevallen dier Gemeente spiegelt zich tot op zekere hoogte de gansche geschiedenis der Luthersche Kerk in ons Vaderland af. Zij is de moeder geweest van vele anderen; de steun, in tijden van nood en gevaar, van de overigen; het middelpunt als 't ware, waarom zij zich schaarden; en nog handhaaft zij in menig opzigt hare meerderheid. En dat de Hoogleeraar, zelf te Amsterdam woonachtig en werkzaam, den toegang had tot alle archieven en bescheiden, die hem konden ter dienste staan, dit valt wel niet te betwijfelen. Hij was bovendien - waartoe het verzwegen? - voor dezen arbeid, waarbij teedere snaren moesten aangeroerd worden, boven menig ander dubbel geschikt, door de onbekrompenheid van geest en lofwaardige onpartijdigheid, die hem sedert lang kenmerken. Van hem mogt

{==690==} {>>pagina-aanduiding<<}
men verwachten dat zijne vóórliefde voor zijn eigen Kerkgenootschap hem niet zou verleiden tot onbillijke veroordeeling van andersdenkenden, en dat hij, ook waar het tijdperk der scheuring ter sprake komen moest, niet vergeten zou het Iliacos intra muros peccatur et extra. Wij namen dan met blijdschap deze Geschiedenis ter hand, en staan gereed om van hare beide eerste Afdeelingen een gunstig verslag uit te brengen.
De Inleiding (bl. 1-12) wijst aan, hoe ‘Lutherany’, bij het eerste doorbreken der Hervorming in ons Vaderland, de algemeene naam was, aan hen gegeven die afweken van de Roomsche Kerk, zonder dat daarmede nog gedacht werd aan eene leer tegenover die der Zwitsersche Hervormers. Zelfs zouden, daar men den schijn aannam van getrouwheid aan de Augsburgsche Geloofsbelijdenis, de Lutherschen welligt langzamerhand onder de Hervormden versmolten zijn, gelijk er bij de zegepraal der Hervorming in 1578 geen spoor van hun afzonderlijk bestaan voorkomt, indien er zich niet te Antwerpen, onder den invloed van matthias flacius, eene streng-Luthersche Gemeente tot hoogen bloei ontwikkeld had. En deze Gemeente, sedert 1585 verstoord en uitééngedreven, herleefde te Amsterdam en elders, werwaarts zich de Vlaamsche vlugtelingen begaven, die van geene vereeniging met de Hervormden weten wilden, en later, door den gestadigen toevloed van Lutherschen uit Duitschland, Zweden en Denemarken, gedurig toenamen in aantal en vermogen.
Er laten zich drie tijdperken in het bestaan dezer Amsterdamsche Gemeente onderscheiden.
Het eerste (bl. 13-76) is dat van de opkomst der Gemeente onder de vervolging der Gereformeerde regering, van 1588 tot 1634. Bedroevend is het verhaal van de onafgebroken moeijelijkheden, die haar van de zijde der regering, meestal op aanstoken van de Hervormde Predikanten, werden aangedaan. Reeds den 9den Januarij 1588 werden hare zamenkomsten verboden. Op hun verzoekschrift, daartegen ingeleverd, ontvingen zij een hard en beleedigend antwoord, en toen zij zich tot de Staten wendden, vonden zij geen gehoor. Desniettemin vestigden zij zich, met nesscher en joost van den populiere als leeraars aan het hoofd. Deze van den populiere echter, een onwetend man, en, betrekkelijk de erfzonde, de overdreven gevoelens van flacius toegedaan, was

{==691==} {>>pagina-aanduiding<<}
oorzaak van eene tijdelijke scheuring, die tot 1611 de Gemeente verdeelde. Inmiddels was in 1597 eene Kerkelijke ordonnantie, overeenkomstig de vroegere Antwerpsche, ingevoerd geworden, die hier in eene uitvoerige Bijlage is medegedeeld. Men bleef in het geheim vergaderen, nu in het eene dan in het andere huis, en stond met moed en geloofskracht de eene vervolging na de andere door. In 1603 bedroeg het getal der doopelingen reeds honderd. Vooral werden zij in 1604 zeer sterk bemoeijelijkt, nadat petrus plancius op Hemelvaartsdag in de Oude Kerk hevig tegen hen was uitgevaren op den predikstoel. Geen wonder, dat zij buiten 's lands de voorspraak inriepen van de Keurvorsten van Saksen en Brandenburg, den Hertog van Brunswijk, en zelfs van den Koning van Denemarken. Maar reeds was het ergste doorgestaan, en, ofschoon hun de regtstreeksche vergunning der regering bleef ontbreken, het prediken kon weêr hervat worden, en de ontwikkeling der Gemeente ging zóó spoedig voort, dat het ‘kerkhuis’ in 1609 moest vergroot worden, en op den 25sten December 1633 de Oude Kerk, op het Spui, door casparus pfeiffer plegtig werd ingewijd. Van lieverlede had zich ook de Fraterniteit of Broederschap der verschillende Gemeenten onderling gevormd, en was er in 1614 eene vergadering gehouden, niet alleen uit Predikanten, maar uit afgevaardigden der Gemeenten zelve bestaande, die eigenlijk de eerste Synode der Nederlandsche Kerk was, en den grondslag legde tot de invoering van een wettig Kerkelijk bestuur, het Algemeen Consistorium genoemd, welks werkzaamheden echter spoedig ten deele, en na 1644 geheel, in die van den Amsterdamschen Kerkeraad overgingen.
Het tweede tijdperk (bl. 77-172) beschrijft den toenemenden bloei der Gemeente bij velerlei twisten, tot de aanleiding der scheuring van 1791. Merkwaardig is het na te gaan, hoezeer zij van 1633 tot 1664 zich allengs uitbreidde. Roept het beklag, door den voorzanger caspar caspari, in 1646 bij den Kerkeraad ingediend, een glimlach op het gelaat; met weêrzin merkt men de hevigheid op, waarmede de Predikanten gewoon waren op den kansel uit te varen tegen andersdenkenden: waarmede de Synodale verordening van dat zelfde jaar in verband staat, om jaarlijks de artikelen van de Augsburgsche Confessie voor de Gemeente te behandelen. De moeijelijkheden

{==692==} {>>pagina-aanduiding<<}
met de Deensche Gemeente, die, van 1662 af, onder voorgang van abel, zich afzonderlijk vestigde, schijnen, toen die Gemeente zich allengs in de bestaande begon op te lossen, spoedig een einde te hebben genomen. Van coenraad hoppe, een leerling van den vrijzinnigen calixtus, die sedert 1652 zich aan de opleiding van jongelingen tot de Evangeliebediening had toegewijd, ontstond de Hollandsche rigting, in onderscheiding van de meer gestrenge Wittenbergsche, die bij de beroeping van visscher en velten tot allerlei twisten aanleiding gaf, waarbij zij echter zegevierde; ofschoon visscher, door zijne Schriftverklaring, ook later groote ergernis verwekte, en voor een Sociniaan en ketter werd uitgemaakt. De bouw der Nieuwe Kerk, die in 1671 werd ingewijd, en de stichting zoo wel van het Konijnen-hofje als van het Weeshuis, getuigen van den hoogen trap van bloei, dien de Gemeente bereikt had. Maar van 1679 tot 1696 was de Duivel in de Kerk, en werden er hevige twisten gevoerd over het regt van verkiezing, tusschen Diakenen en het Consistorie, een aantal Gemeenteleden en den Kerkeraad, de Predikanten onder elkander en met Ouderlingen, ja, zelfs in de Synoden en tusschen verschillende Gemeenten. Zij zijn te vele en te ingewikkeld, om hier vermeld te worden; maar het verhaal daarvan is regt leerzaam, ook voor onze dagen, en doet zien, tot welke uitersten eene streng gedreven kerkelijke regtzinnigheid onfeilbaar leiden moet. Een negentig-jarige vrede volgde daarop van 1696 tot 1786, slechts nu en dan afgebroken door voorbijgaande oneenigheden, en voorts gekenmerkt, behalve door gedurige afwisseling van Predikanten, ook door de oprigting van het liefdefonds, dat bestemd was tot de opleiding van jongelingen voor het leeraarsambt; de ondersteuning van Predikantsweduwen en kleine Gemeenten; ja, zelfs, zoo mogelijk, ten behoeve van oude
emeriti-Predikanten, en door het stichten van het Diakoniehuis, dat niet minder dan f 213.883.20 gekost heeft. Tegen het einde van dit tijdvak echter begonnen zich de onweêrswolken reeds te vertoonen, die een weinig later over de Gemeente zijn losgebarsten. Van de zes Predikanten was in 1767 de jongste vier-en-zestig jaren oud. Toen zij meerendeels vervangen waren, ontstond er een nieuw leven in de Gemeente: maar hunne opvolgers waren ook mannen van gevorderden leeftijd, die den gang der Godgeleerde weten-
{==693==} {>>pagina-aanduiding<<}
schappen niet van nabij gevolgd waren. Zoo moest dan, tegenover een johannes hamelau, die zich plagt te noemen ‘een beroerder des volks in navolging van jezus christus’, het optreden van mutzenbecher, baum en sterk, die de vrijzinnige rigting, in Duitschland door semler voorgestaan, van harte waren toegedaan, ergernis verwekken, en eene scheuring der Gemeente veroorzaken, die nog niet geheeld is.
De geschiedenis dier scheuring, waardoor het derde tijdvak dat van den achteruitgang der Gemeente geworden is, tot de invoering van het Synodaal Bestuur in 1819, zal ons in de laatste Afdeeling van dit geschrift geleverd worden. Zoodra zij zal verschenen en ons in handen gekomen zijn, zullen wij daarvan verslag doen aan onze lezers. Maar nu reeds brengen wij den bekwamen Hoogleeraar onzen dank toe voor de uitnemende wijze waarop hij zich van zijne niet gemakkelijke taak gekweten heeft, met den wensch: dat zijn arbeid door onze vaderlandsche Geleerden gewaardeerd, en door de leden vooral van zijn Kerkgenootschap met vrucht moge gelezen en behartigd worden.




Geschiedenis der Christelijke Godsdienst en Kerk. Door Dr. A. Neander. Uit het Hoogduitsch vertaald door W.C. Mauve, Predikant te Haarlem. Zesde Deel. Te Rotterdam, bij Van der Meer en Verbruggen. 1856. In gr. formaat. XIX en 421 bl. f 4-20.

Met genoegen hebben wij opgemerkt dat de vertaling van dit klassieke werk met meer spoed dan vroeger wordt voortgezet. Zoo wij wèl onderrigt zijn, zal het geheel nu binnen een paar jaren zijn voltooid. Dit Deel geeft het vierde tijdvak, loopende van den dood van Keizer karel den Groote tot Paus gregorius VII, of van het jaar 814 tot 1073, en bevat vier Afdeelingen.
In de eerste (bl. 1-92) wordt de betrekking der Christelijke Kerk tot de wereld voorgesteld. Men vindt er de invoering en uitbreiding van het Christendom in Denemarken en Zweden, in Noorwegen en IJsland, op de Orkaden en Faroër-eilanden, in Groenland, in Bulgarië en in de Krim, onder de Moraviërs, Bohemers en Wenden, in Rusland, Polen

{==694==} {>>pagina-aanduiding<<}
en Hongarië; men leert er de volken tot welke het Evangelie gebragt werd, in hunne eigenaardigheden uit kennen. De wijze waarop de Zendelingen het Christendom bekend maakten, de middelen die zij daarbij aanwendden, de omstandigheden die hen begunstigden, of tegenwerkten, worden zoo juist en duidelijk opgegeven, dat zich ook de niet-wetenschappelijke lezer in staat ziet gesteld om over hetgeen de Zendelingen hebben verrigt, te oordeelen, en den boom te herkennen, die uit het zaad, dat zij aan den grond toevertrouwden, is opgewassen. Onder die getrouwe arbeiders muntten anschar, methodius en cyrillus uit. Het slot dezer Afdeeling vermeldt de beperking der Christelijke Kerk in Spanje door de Moslim, en overtuigt ons, dat de Christenen die hier vervolging uitlokten, stamvaders konden zijn van een geslacht, dat later, door gelijke dweeperij opgewonden, voor anderen de houtmijt deed ontsteken.
De tweede Afdeeling (bl. 92-192) bevat de geschiedenis van het bestuur der Christelijke Kerk. Eerst wordt de ontwikkeling van het Pausdom en der Pausen, in betrekking tot Kerk en Staat, behandeld. Op den voorgrond staat de beschouwing en kritiek van de, langen tijd zoo veel gerucht gemaakt hebbende valsche Isidorische decretalen: eene bron den stroom waardig, die er uit is voortgevloeid. Neander verspreidt wel geen nieuw licht hierover, maar ontwikkelt, in zijn uitmuntenden trant, den gang dien zij genomen hebben, en het gebruik dat er van gemaakt is.
Voor de geschiedenis van het bestuur der Kerk in dit tijdvak, en in de Middeleeuwen in 't algemeen, is 't van zeer groot belang, dat niet voorbijgezien wordt, wat van tijd tot tijd werd gedaan tot verwezenlijking van het stelsel der Kerkelijke theokratie; naar welks voltooijing de Kerk, op het standpunt eenmaal door haar ingenomen, streven moest. Deze verwezenlijking hing echter geheel af van die der beschouwing van de Kerk als één zamenhangend geheel, onder één zigtbaar hoofd, of van de volledige ontwikkeling van het Pausdom. Eerst dán kon de Kerk er in slagen, zich van den invloed der wereldlijke Magt onafhankelijk te maken, en te doen gelden als het middel in Gods hand, om alle menschelijke betrekkingen te veranderen en te vormen, wanneer zij zich

{==695==} {>>pagina-aanduiding<<}
ontwikkelde onder de leiding van eenen Monarch, die, onafhankelijk van het gezag der afzonderlijke Vorsten, alle verstrooide leden van het groot geheel kon vereenigen en te zamen houden.
De geschiedenis der Pausen is de ontwikkeling van het Pausdom, dat met den tijd elke magt boven het hoofd groeide. Dit verschijnsel heeft duizenden verbaasd; ons evenwel nooit verwonderd. Terwijl alle instellingen en magten in het Westen aan afwisseling of omkeering blootstonden, was de Hiërarchie te Rome reeds onwrikbaar gevestigd, en als zoodanig door de openbare meening erkend. Zij had met geene mededinging te kampen; haar konden geene provinciën ontnomen worden. Zij stond boven de kansen van uitsterven of verwisselen van dynastie, en liep evenmin gevaar van ineensmelting met vreemde magt. Zij was het verheven middelpunt der Kerk, boven den Staat; één en ondeelbaar: alleen behoefde zij meerdere ontwikkeling. Deze liet zich niet wachten, allerminst toen hildebrand haar bezielende en leidende geest werd, en, bij velerlei strijd, niet als raadgevend bemiddelaar maar als beslissend gezagvoerder optrad, en den Pauselijken Stoel op de plaats zette, welke vroegere tijden voor hem bestemd hadden. Hij was een hervormer: maar een storm zonder licht. Hij wierp omver, en verpletterde wat hem in den weg stond, met reuzenkracht, maar 't ontbrak hem te zeer aan liefde, om in den boezem der Kerk geestelijk leven te scheppen. In een volgend tijdvak zullen wij dien stalen man uit de ijzeren eeuw op den Hoogepriesterlijken Stoel ontmoeten. Vooruit zouden wij den Piesters en Koningen schier willen toeroepen: ‘bergt u!’ De geschiedenis van de betrekking tusschen Kerk en Staat: hoe de laatste kerkelijke bedieningen begaf, en invloed er op uitoefende; tot welke misbruiken het regt van Investituur aanleiding gaf; en hoe schaamteloos de Simonie openbaar gedreven werd, overtuigt ons van de behoefte aan eene dieper ingrijpende hervorming, dan die welke hildebrand en zijne geestverwanten zochten door te drijven: te meer nog, daar de inwendige rigting der Kerk met hare uitwendige verbastering een gelijken
tred hield. Was het wonder, dat ook het kloosterleven in de algemeene besmetting deelde? Neander wijst ons op eenige uitstekende mannen, als: berno, odo, en anderen, die door hunne hervormende maatregelen zich verdienstelijk

{==696==} {>>pagina-aanduiding<<}
gemaakt hebben; terwijl hij tevens de keerzijde van het verderf, en het uiterste, waartoe teugellooze geestdrijverij oversloeg, laat zien.
In de derde Afdeeling (bl. 193-231) wordt de geschiedenis van het Christelijk leven en de Christelijke eerdienst ter sprake gebragt. Veelzijdig is deze wijsgeerig-historische beschouwing. De overwegende invloed van de liturgie bij de Godsdienstoefening wordt aangewezen. Maar wij hooren ook tolken van echte Christelijke hervorming, die het Christendom in geest en waarheid opvatteden, en wier vlaggevoerder zonder twijfel claude van Turijn verdient genoemd te worden. Met welgevallen doet neander ons luisteren naar eenen rathezius van Verona, die zoo welluidend zich tegen de meer en meer heerschende neiging tot zinnelijke opvatting der Godsdienst deed hooren. Dit troost ons, bij den invallenden nacht der Middeleeuwsche duisternis. Neander weet, als ervaren gids, er ons rond te leiden, en wij herkennen de voorwerpen die er zich in bewegen, als: de reliquiën, Gods-oordeelen, de kerkelijke boeten, de aflaat, en meer ander dat alleen in donker leeft en woelt.
De vierde Afdeeling behelst de geschiedenis der opvatting en ontwikkeling van de leer des Christendoms (bl. 232-421), eerst in de Westersche, daarna in de Oostersche Kerk. Met breede trekken beeldt de Schrijver de praktikale en Bijbelsch-kerkelijke, de wijsgeerig-bespiegelende rigtingen der Godgeleerden af, en doet ons zien, hoe eene nieuwe geestelijke schepping zich op haar gebied ontwikkelde. Wij treden eene beeldengalerij binnen, die onze belangstelling wekt.
De geschiedenis der Godgeleerde geschillen houden Neander lang bezig, bij name over de Voorbeschikking, en de broodverandering in het H. Avondmaal. 't Is een veld waarop menschelijke vermetelheid en dwaasheid doornen en distelen hebben gezaaid. Hij heeft met trouw en naauwgezetheid de stof, welke de geschiedenis hem in de handen gaf, bearbeid. Met kalmte en voorzigtigheid zoekt en vindt hij een weg door verward kreupelhout, waar niemand, die onbedachtzaam er zich in waagt, zonder kwetsuren door henen komt. En toch denken wij er met zekere tevredenheid aan, want er is een woud voor in de plaats gekomen met opgaand hout, door 't welk later

{==697==} {>>pagina-aanduiding<<}
geoefende handen een weg hebben kunnen banen naar den tempel van waarheid en licht, door christus-zelf opgetrokken.
Nadat de Grieksche Kerk, door wijsgeerige twisten over hetgeen menschelijk begrip te boven gaat, was afgemat, stond men op om over de vereering der stof in beelden-vorm te strijden, en de kamp was bloedig genoeg. De geschiedenis er van wordt in dit tijdperk voortgezet, en toont dat het geestelijk leven in de Grieksche Kerk was afgestorven.
Ook de betrekking tusschen de Grieksche en Latijnsche Kerken onderling, en de twisten die tusschen deze gevoerd werden, vormen geen aanvallig beeld van de eerste; en zoo men niet wist dat de grond van verschil dieper lag, dan de strijd op zich-zelf doet vermoeden, zou men tot de erkentenis komen: dat de scheuring tusschen die twee groote ligchamen bloot een beuzelspel is geweest. Zeker geeft de geschiedenis, die neander zoo duidelijk uiteenzet, ons geene groote gedachte van den Christelijken zin der Grieken.
Wat intusschen aan deze ‘Geschiedenis’ in haar geheel zoo groote waarde geeft, is de beschrijving van hen die als toongevers in de Westersche en Oostersche Kerk optraden. Zoo worden rabanus maurus, johannes scotus erigena, dunstan van Canterbury, berengarius van Tours, lanfrank, gottschalk, hincmar, ratramnus, paschasius radbertus, en in de Oostersche Kerk photius, oecomenius, leo de Armeniër, theodorus studita en theodorus cassiteras, en Keizer michaël de Tweede, in hun leven en karakter, in hun leerbegrip en strijden even naauwgezet als onpartijdig beoordeeld. Niemand zal den man, die de geschiedenis der Christelijke Kerk niet slechts grondig bestudeerd, maar ook als een eigendom in zijn geest en gemoed opgenomen had, de bevoegdheid of de geschiktheid daartoe betwisten.
Dit Deel wordt besloten met eene voorstelling van den strijd der secten in de beide groote afdeelingen der Christenheid; wij merken in het Oosten eene dalende, in 't Westen eene klimmende rigting op, die weldra zich krachtiger zal doen gelden tegen de gevestigde Hiërarchie, en de vermenging van Joodsche met Christelijke elementen.
Wij behoeven dit werk niet te prijzen. Wie het leest, wordt met dankbaarheid jegens den vereeuwigden Schrijver vervuld, die zelfs dorre Godsdiensttwisten zóó aanschouwelijk voorstelt,

{==698==} {>>pagina-aanduiding<<}
dat men met toenemende belangstelling voortleest. Wij wijzen alleen op den voortgang van den beeldenstrijd, die, anders beschreven, walging in plaats van aandacht zou te weeg brengen. Het werk is den man eene eerezuil, en wij leggen er een krans van affodillen op.




De Bergrede des Heeren, in hare toepassing op het Christelijk leven, verklaard door Dr. L. Proes, Predikant te Leeuwarden. Te Leeuwarden, bij G.T.N. Suringar. 1856. In gr. 8vo. XII en 312 bl. f 3-25.

Wat men ook over den tijd wanneer, en de wijze waarop de Bergrede des Heeren gehouden is, denke; aan welke opvatting, in de verschillende Levens van jezus te vinden, men ook zijn zegel hechte - dit is zeker, dat de Bergrede gelijk is aan een snoer parelen die onderling wedijveren in waarde en schoonheid. Zonder een afgerond geheel te zijn, vindt men daarin de hoofdvoorschriften der Christelijke zedeleer, omtrent des Christens in- en uitwendig leven: omtrent zijn gedrag jegens God, den naasten, en zich-zelven. Het mag bevreemding wekken, dat in dezen tijd van hoogen bloei der homiletiek die Bergrede niet zoo menigvuldig, niet zoo uitvoerig, niet zoo aaneengeschakeld behandeld is en wordt, als zij boven vele andere afdeelingen der Heilige Schriften verdient. Welligt moet de oorzaak daarvan gezocht worden in de vrees, bij predikers en hoorders, van op nieuw te vervallen in koude moraalpreken, op welker klippen zoo vele predikers in de vorige eeuw gestrand zijn. Het verheugde ons dns reeds daarom, dat Dr. proes opzettelijk de Bergrede ontwikkeld en in een helder licht gesteld had; niet alleen voor de Gemeente te Leeuwarden, maar ook voor het grooter publiek door den druk, na het opstel vooraf van het kanselgewaad ontdaan te hebben. Kan dus Dr. proes gezegd worden eene leemte te hebben aangevuld, hij heeft dat ook op eene voortreffelijke wijze gedaan. Het was toch ons bij het lezen als of eene prachtige bloem zich voor ons ontplooide, en ons meer en meer hare innerlijke schoonheid ten toon spreidde, en met hare geuren verkwikte. Immers eene heldere verklaring geeft de Schrijver van de woorden des Heilands, en

{==699==} {>>pagina-aanduiding<<}
terwijl hij ze gemakkelijk maakt voor de bevatting ook der eenvoudigen, grift hij ze in het hart, en maakt het geneigd om 's Heeren lessen en vermaningen op te volgen. Dat doende voert de Schrijver ook geheel ongezocht eene polemiek tegen de zoo ongerijmde opvattingen en on-Evangelische verklaringen van gezegden des Heeren, die de bestrijders van het Christendom steeds gretig aanvatten, om te bewijzen hoe zeer het Christendom in strijd zoude zijn met het gezond verstand: hoe onpraktisch, hoe dwaas, ja, hoe gevaarlijk in de zamenleving! Wie nog meer of minder in dat gevoelen deelt, leze de verklaring der gezegden van jezus in deze Bergrede door proes; leze inzonderheid de verklaring van Matth. v: 38-48 (bl. 156-183), waar zoo klaar en helder de zoo vaak misbruikte en kwalijk begrepen leer van jezus omtrent de lijdzaamheid en de liefde tot den naaste wordt uiteengezet. Waar zóó de zin en bedoeling van 's Heeren voorschriften worden begrepen, zeggen verstand en gevoel beide ‘ja’ en ‘amen’ op jezus' woorden.
De aanmerkingen die wij zouden kunnen maken, dat wij de Inleiding belangrijker verwacht hadden, en dat niet alle verklaringen even schoon zijn, willen ons moeijelijk uit de pen, daar het geheel zoo voortreffelijk is. Wij meenen dan ook dat het geenszins de roeping is van den Recensent om steeds naar steentjes te zoeken, of op de schaduwzijde te wijzen; wie zulks ook doe, niet wij: ubi plura nitent paucis vitiis non offendimur.
Dit zoo belangrijk en degelijk wetenschappelijk en Godsdienstig werk worde ontvangen zoo als het verdient; daartoe hadden wij echter den prijs gaarne lager gezien. Overigens is de uitvoering net, en doet het vignet de lithographie van mieling eere aan.
†‒.















De feestvierende Christen. Liederen en Overdenkingen van M.A. Amshoff, S.J. van den Bergh, Chonia, S. Hoekstra, B.Z., A.H. van der Hoeve, H. Hooykaas Herderschee, R. Bennink Janssonius, J.P. de Keyser, J.A. Kramer, A.L. Lesturgeon, K.N. Meppen, J. Herman de Ridder, U.W. Thoden van Velzen, W.H. Warysinck, B.Z., J.C. Zaalberg, P.Z.,

{==700==} {>>pagina-aanduiding<<}
en anderen. Te Arnhem, bij G.W. van der Wiel. In kl. 8vo. 247 bl. f 1-80.

Indien er bij den aanblik der Christelijke wereld in onze dagen redenen zijn tot klagen; het toch ook zou hoogst ondankbaar zijn, wanneer wij niet de sporen wilden opmerken van vooruitgang onder de belijders van den Heiland der wereld. Er wordt gestreden door de Ultramontaansche bladen met eene schier wanhopige krachtsinspanning tegen het Protestantisme - en wie het zien wil, in welken geest dit geschiedt, behoeft niet slechts de Roomsche dagbladen te lezen, maar ook kennis te nemen van hetgeen mannen als muré en frentrop (vooral in hunne laatste brochures) hebben geschreven. Er worden in de Protestantsche Kerkgenootschappen nog nu en dan oorlogskreten vernomen tegen de leden van hetzelfde huisgezin; en zoo dikwijls wij ons de Artikelen des Christelijken Geloofs herinneren, en genaderd zijn tot de belijdenis: ‘Ik geloof aan eene Heilige Algemeene Christelijke Kerk’, dan beklagen wij ons, dat dit geloof nog niet in aanschouwen is verwisseld, en de tijd der éénheid nog zoo verre schijnt. Toch hebben wij ons te verblijden bij het zien van de teekenen welke dien tijd aankondigen. Rome moge noodig keuren de dienst van God en den christus op den achtergrond te stellen, en van de dienst van maria nieuw leven te verwachten - in ál de Protestantsche Kerkgenootschappen wordt met nadruk de eenige voortreffelijkheid van den persoon van den christus in het licht gesteld, en de waardij van Zijne verschijning voor het heil der wereld erkend. Worden er dan ook proeven genomen om aan de openbare Godsdienst-oefeningen, op de gewijde dagen, meer het karakter van feestvieringen te geven, zoo als dat voor de Christelijke Gemeente behoefte is - de behoefte aan geschikte lectuur tot bevordering van de vereischte feeststemming wordt daarbij steeds levendiger gevoeld. En aan middelen om deze te bevredigen, ontbreekt het niet. Het voor
ons liggend boekje heeft zeker niet enkel in den geringen prijs zijne aanbeveling. Veel meer vindt het deze in de rijke verscheidenheid en afwisseling van vorm, waarin de onderwerpen worden behandeld. Mannen die als wetenschappelijke, gemoedelijke, levendige, puntige, en vernuftige Schrijvers bekend zijn, worden op den titel genoemd, en hunne

{==701==} {>>pagina-aanduiding<<}
opstellen beantwoorden aan de verwachting die hunne namen doen opvatten. Overdenking, gesprek, rede, gebed, tafereel, brief, staan hier naast elkander. En treffen wij hier dichterlijke bijdragen aan, ook in dezen is alle eentoonigheid vermeden. Onder den titel: ‘Het Lied der Verlossing’, vinden wij hier in drie afdeelingen: Het Lied des Profeets, De Zang der Engelen, en Stemmen uit de Gemeente; bestaande in de vertalingen van Grieksche, Latijnsche, Spaansche, Engelsche, Fransche en Hoogduitsche Kersliederen. Zoo hebben wij in de Stemmen op het Pinksterfeest navolgingen van Liederen op die dagen, uit de Roomsche, Anglicaansche, Hernhuttersche, Afgescheiden Gereformeerde, Evangelische en Hervormde Gemeenten uit verschillende landen, door een Koning, een onbekende, een timmerman, een Predikant, een jong meisje, en eene gehuwde vrouw - ten bewijze dat het Christendom geen onderscheid van volk, stand, rang, kunne kent, maar dat in christus jezus allen zijn vereenigd. En wat ons hier aldus gepredikt wordt, wordt ook niet minder in een verblijdend licht gesteld, wanneer wij zien dat de Schrijvers en Dichters, die zich hier vereenigden tot de uitgave van het feestboekje, behooren tot de Hervormde, Luthersche, Remonstrantsche en Doopsgezinde Gemeenten; en met belangstelling lazen wij, dat zelfs een Roomsch-Katholiek geestelijke alleen door ziekte werd verhinderd, deel te nemen aan den kring waaraan wij dit schoone feestboekje danken. Wanneer wij ten slotte getuigen: dat bij zoo veel verscheidenheid de geest des geloofs en der liefde tot christus gelijkelijk in alle stukken heerscht, dan rekenen wij dat allen die de komst der ééne Christelijke (niet Roomsch-, maar Evangelisch-) Katholieke Kerk verlangen, dit feestboekje ter versterking van hun geloof daaraan, en tot hunne vertroosting bij den elders gevoerden
strijd, met blijde ingenomenheid zullen ter hand nemen.
†.




De Teekenen des Tijds. Brieven aan Vrienden over Gewetensvrijheid en het Regt der Christelijke Gemeenten. Naar het Hoogduitsch van C.C.J. Bunsen. Met eene aanbevelende Inleiding door S. Hoekstra, B.Z., Predikant te Rotterdam. Eerste Deel. Te Rotterdam, bij Altmann en van der Palm. In post 8vo. VIII en 202 bl. f 1-50.

De tijd dien wij beleven is in vele opzigten hoogst merk-
{==702==} {>>pagina-aanduiding<<}
waardig; men zou bij eene oppervlakkige beschouwing geneigd zijn om hem eene teruggaande rigting toe te schrijven. Sedert 1848 heeft de geest van reactie niet stil gezeten, en op het godsdienstig en politiek terrein is menige terugkeer tot het oude priester- en kerkelijk gezag, en tot het onbeperkte staatsbestuur der regeringen, beproefd en gelukt.
Men is van vele hersenschimmige denkbeelden aangaande de inrigting der maatschappij, en van de heillooze afdwalingen van het ongeloof teruggekomen, en levendig overtuigd geworden, dat zonder orde in den Staat, en zonder Godsdienst in het gemoed, het menschdom het geluk der toenemende verlichting en beschaving niet deelachtig kan worden, noch zich beveiligen kan tegen de Socialistische theoriën, en de omwentelingen, en ongodsdienstige beginselen en zedeloosheid, die er uit voortspruiten. Maar is de reactie, die bovenal in Duitschland en Frankrijk werkt, een geschikt middel ter behoudenis? Zal zij de geheime kwaal, aan welke de maatschappij lijdende is, kunnen vernietigen en uitroeijen? Wij gelooven 't niet. Moet men, omdat de vrijheid is misbruikt, het geneesmiddel in de onbeperkte heerschappij zoeken? Kan de priesterheerschappij, de aanmoediging van het bijgeloof, of het voorstaan van oude formulieren en geloofsbelijdenissen, het materialistisch ongeloof bestrijden, en het zuivere Christendom meer invloed doen verkrijgen? De vijand van de rust der Europesche Staten is niet werkeloos; hij woelt immer voort, en zijn vuur blaakt verborgen, als in het binnenste van vulkanen. Krachtige regeringen, maar die op vrijheid en orde gegrond zijn, kunnen alleen op den duur de maatschappij tegen dien vijand beschermen. Verlichte en opregt godsdienstige gevoelens zijn de eenige ware middelen om Christelijke deugden aan te kweeken.
Vele geschriften hebben reeds de verkeerde strekking van den geest des tijds aangewezen, maar geen ander doet het zoo duidelijk en voldingend als dit van den beroemden bunsen, den leerling van niebuhr, die door zijn langdurig verblijf in Rome en Engeland, in de gelegenheid is geweest, om, bij zijne geleerdheid, ook menschenkennis en wereldkennis op te doen. ‘De Teekenen des Tijds’ die, in brieven aan eenen ouden vriend, den godsdienstigen en politieken toestand van Duitschland met levendige kleuren schilderen, hebben spoedig verscheidene uit-
{==703==} {>>pagina-aanduiding<<}
gaven beleefd, ten gevolge van de belangstelling die zij hebben opgewekt, en in alle opzigten verdienen. Mannen van eene óver-orthodoxe rigting hebben ze met kracht en felheid bestreden, maar juist daardoor hunnen invloed nog verhoogd en vermeerderd. Ook het strijdschrift door stahl tegen dit werk, onder den korten, maar bijtenden titel: ‘Tegen dunsen’, in het licht gegeven - een voortbrengsel van sophistische advocaten-dialectiek - was een bewijs te meer voor de juistheid van bunsen's beschouwingen.
De Schrijver, reeds met roem bekend door zijne geleerde schriften over ‘Egypte's plaats in de Wereldgeschiedenis’, en over ‘Hippolytus en zijnen tijd’, bestrijdt op een politiek gebied den reeds genoemden Hoogleeraar stahl, en op een godsdienstig terrein den bekenden hengstenberg, die den menschelijken geest weder drie eeuwen zou willen terugzetten. Deze brieven, alleen van dadelijke toepassing voor Duitschland, zijn aan arndt, den grijzen verdediger van deszelfs eenheid en vrijheid, geschreven; maar wij kunnen ze ook als zijdelings aan ons gerigt beschouwen. Hoewel wij voor aanmatigingen, als die waarvan Rome bij den beruchten Badenschen kerkstrijd in 1853 en 1854 schier ongeloofelijke voorbeelden heeft geleverd, nog niet hebben te vreezen, zijn zij echter ook ter onzer waarschuwing opgeteekend, even als hetgeen hier over het lot der madiai's, cecchetti's en borczynski's te lezen is. Men leere er uit: dat de ware verdraagzaamheid, die zoo zeer door den toestand, de verlichting en beschaving van onze eeuw gevorderd wordt, aan de Katholieke Kerk geheel vreemd is, en uit den aard van hare eischen en inrigting geheel vreemd moet blijven.
Wij zijn het met Dr. hoekstra volkomen eens: ‘dat de Protestant zich aan grootere zonde dan Rome schuldig maakt, die in onverdraagzaamheid (uit heerschzucht hier, uit wanhoop tegenover de negatieve resultaten der wetenschap daar, geboren) Rome nastreeft’. Maar hoezeer wij ons met hem verblijden, dat de éénzijdigen in Nederland in de verte niet te vergelijken zijn met de Hengstenbergianen, veel minder nog met de neo-Lutheranen in Duitschland, die zoo ver gekomen zijn van zich meer geestverwant met de Roomsch-Katholieken, dan met de liberale Protestanten te verklaren, is echter de strekking

{==704==} {>>pagina-aanduiding<<}
van ook hunne gevoelens naar een dergelijk besluit gerigt, en uit dien hoofde de lezing dezer ‘Brieven’ ook ons aan te bevelen. Bunsen's werk bevat een levendig tafereel van de algemeene rigting van den tijdgeest, en kan ook bij ons velen de oogen doen opengaan. Bovendien zijn de ‘Brieven’ met zulk een onmiskenbaar talent geschreven, dat ze geen voorbijgaand geschrift uitmaken, maar een werk vormen van blijvende waarde, dat gezigtspunten aanwijst en gevoelens uitspreekt die voor alle tijden en landen van één zelfde aanbelang zijn. Wij bevelen daarom het werk met nadruk ter lezing en overweging aan.
De overzetting en uitvoering strekken den Vertaler en de Uitgevers tot eer.




Luttenberg's Chronologische Verzameling der Wetten en Besluiten betrekkelijk het Openbaar Bestuur in de Nederlanden, sedert de herstelde orde van zaken in 1813; voortgezet door L.N. Schuurman, Secretaris der stad Zwolle. Te Zwolle, bij W.E.J. Tjeenk Willink. Jaar 1836: X en 102; 1837: X en 174; 1838: X en 195; 1854: XX en 252 bl.

De geachte Verzamelaar gaat nog altijd onverdroten voort met het bijééngâren der Wetten, Besluiten, Circulaires, Aanschrijvingen, en wat dies meer zij, betrekkelijk het Openbaar Bestuur. Na onze laatste aankondiging (Vaderl. Letteroefeningen, 1855, bl. 628) zijn weder de bovenstaande boekdeelen in het licht verschenen; waarvan de eerste drie behooren tot het eigenlijk gezegde vervolg-werk, het laatste tot de met 1853 begonnen nieuwe voortzetting van dezelfde verzameling. Omtrent het doel en de strekking, den aard en de uitvoering, het nut en gemak van het werk kunnen wij gevoegelijk naar onze vroegere aankondigingen verwijzen.




De Tolquestie van het Zwolsche Diep, ten vijfdemale toegelicht door de Binnenschipperij van Zwolle, Hasselt, Zwartsluis, de Dedemsvaart, Meppel, Hoogeveen en de Smilde; naar aanleiding en ter wederlegging van het geschrift van den Heer B.W.A.E. Sloet tot Oldhuis: ‘Het Zwolsche Diep’, ook

{==705==} {>>pagina-aanduiding<<}
opgenomen in het Tijdschrift voor Staathuishoudkunde en Statistiek, door Mr. B.W.A.E. Sloet tot Oldhuis, D. XIII, Stuk 1, óladz. 21. Vervolg op de Toelichtingen der Tolquestie in 1848, in 1849, in 1852 en in 1855 uitgegeven. Te Assen, ter Provinciale Drentsche en Asser-Courantdrukkerij. 1856. In gr. 8vo. 33 bl.

Met het afschrijven des ellenlangen titels meenen wij te kunnen volstaan: 1o. omdat het boekje slechts eene kantteekening is op het geschrift van den Heer sloet; 2o. omdat de zaak van het Zwolsche Diep nu geheel aan het licht staat gebragt te worden, door het te wachten (*) verslag der Commissie van leden der Tweede Kamer van de Staten-Generaal; benoemd ten gevolge van het voorstel tot enquête. Dat voorstel was reeds ingekomen toen de Heer sloet zijne pen scherpte, en de vrees voor den invloed van zijn schrijven op de beslissing der Kamer lokte dit tegenschrift uit. Wij hebben met groot genoegen de aanneming van het voorstel tot enquête gezien; omdat wij daarvan veel licht verwachten voor deze netelige zaak.




Opmerkingen op [over?] den invloed der Wetgeving van vóór 1795, op het Jagtregt in de Provincie Groningen; voorgelezen in het Genootschap Pro Excolendo Jure Patrio, door Mr. J.J. Cremers. Te Groningen, bij K. de Waard. 1856. In gr. 8vo. VIII en 69 bl. f :-80.

In het ‘Voorwoord’ vermeldt de S.: dat ‘een gezelschappelijke pligt’ de aanleidende oorzaak eener voorlezing, en ‘de toespraak van eenige hoorders’ de naaste oorzaak dezer uitgave was. Wij hebben dus te letten op het verschil hetwelk oorspronkelijk tusschen de gehouden redevoering en de latere uitgave moet hebben bestaan. In het ‘Voorwoord’ komen daaromtrent ook nog eenige inlichtingen voor. Desniettemin kunnen wij ons best voorstellen dat de hoorders der redevoering ze liever ook nog eens wilden lezen; want, waarlijk, het onderwerp en de wijze van behandeling schijnen beter

{==706==} {>>pagina-aanduiding<<}
voor aandachtige, gezette lectuur, dan voor eene genootschappelijke voorlezing geschikt.
Eene overgangsbepaling, Art. 54 der Wet van 6 Maart 1852 (Staatsblad, No. 47), waarbij over het jagtregt der beklemde meijers, en over hunne bevoegdheid tot afkoop van het jagtregt van anderen gehandeld wordt, gaf den S. aanleiding tot een geschied- en regtskundig onderzoek naar het voormalig jagtregt in de Provincie Groningen, en de regten die daaruit heden ten dage nog mogten kunnen voortvloeijen, bijzonder met betrekking tot de zoogenaamde jurisdictie-houders in de Ommelanden.
Liefhebbers van historische nasporingen, zoo wel als zij die tot de behandeling van geschillen over de uitoefening van jagtregt in Groningen geroepen worden, zullen bij den Redenaar en S. te gast kunnen gaan.




Geschiedenis van de vestiging, uitbreiding, bloei en verval van de magt der Nederlanders in Indië, door den Hoogleeraar G. Lauts. Eerste en Tweede Deel. Te Groningen, bij W. van Boekeren. 1852-1856. In gr. 8vo. XII en 601 bl. f 6-:

Deze ‘Geschiedenis’, van welke wij ook het Eerste Deel eerst nu ontvangen hebben, loopt van het begin der vaart van onze landgenooten beoosten de Kaap de Goede Hoop, tot het verval van hunne magt in Indië. De S. schijnt met dit laatste te bedoelen: tot de overgave van Java en onderhoorigheden aan de Engelschen in 1811. Wij maken dat op uit zijn Voorberigt, voor het Eerste Deel geplaatst.
De Heer lauts heeft zich, gelijk men weet, sedert een aantal jaren, met de geschiedenis en aardrijkskunde der Koloniën, en met al wat op onze koloniale belangen invloed kan uitoefenen, of daarmede in betrekking staat, bezig gehouden. Hij is dus niet onvoorbereid opgetreden, en wij gelooven hem gaarne, als hij zegt: dat zijn werk vollediger zal zijn dan dat zijner voorgangers. Dat blijkt ook bij vergelijking van het werk met van kampen's ‘Geschiedenis der Nederlanders buiten Europa’, waarin de lezer niet alleen onverhoeds van Java naar Suriname, of van de Molukko's naar de kust van Guinea wordt verplaatst, maar ook meermalen onpartijdigheid van

{==707==} {>>pagina-aanduiding<<}
beschouwing mist, en vele punten onaangeroerd ziet gelaten, die in de Geschiedenis van l. behandeld worden.
De Inleiding en de aanvang van het eerste Hoofdstuk, over den eersten handel der Nederlanders, en den vooruitgang van hunne scheepvaart in Indië, zijn zeer belangrijk. Ook een gedeelte van het vierde H., waar de S. spreekt over den grondslag der eerste voorregten die de O.-I. Compagnie in Indië, ten spijt van de Spanjaarden en Portugezen, verwierf, en zegt: ‘Het was Nederland, het waren de Nederlandsche handelaren, het was de Nederlandsche Compagnie, waardoor Europa verlost werd van een overwigt, dat zoo drukkend dreigde te worden, toen het geheele schiereiland, en al de veroveringen in de andere werelddeelen, door Spanje en Portugal gemaakt, de bevelen van één Vorst gehoorzaamden.’ - In H.V komt veel nieuws voor. Opmerkingen als op bl. 109 ontmoet men met genoegen, wijl zij den lezer een blik doen werpen op den invloed dien de Indische handel gehad heeft op de ontwikkeling der nijverheid in 't moederland. Herinnerende dat de in 1602 uitgezeilde vloot meer dan 2000 centenaars ruwe Chinesche zijde, op de Portugezen buit gemaakt, binnenbragt, wijst de S. op een ingezeten van Amsterdam, die een weefgetouw uitvond om de Chinesche zijde te spinnen of te twernen, en allerlei soort van zoogenaamde zijden-lakenen te vervaardigen. - Het gezegde over wittert, op bl. 186, zou, dunkt ons, in een vroeger tijdperk beter op zijne plaats staan. - Wat in H. VII gezegd wordt over de van oudsher bij de Engelsche regering bestaande hebzucht en hare wangunstige beginselen tegen de Nederlanders, is, zoo wij meenen, nergens anders te vinden. - In H. IX wordt het stranden van p. van den broecke, niet verre van Damaun, en diens togt derwaarts door het schiereiland heen, om de kust van Koromandel te bereiken; en zijne aankomst, na talloos vele gevaren en eindelooze vermoeijenissen, op Java, met gevoel en zaakkennis verhaald. Ook diens gevangenschap met honderd landgenooten, en de anekdote over de vogelkooi van
den Sultan van Bantam wekt belangstelling.
Met genoegen lazen wij wat de S. zegt aangaande hetgeen van diemen voor onderwijs en godsdienst gedaan heeft. Met betrekking tot deze zegt de S. ten slotte: ‘De groote zaal op het kasteel, alwaar des morgens en des avonds het gebed

{==708==} {>>pagina-aanduiding<<}
werd gedaan, dat door de op het kasteel aanwezige ambtenaren en militairen moest worden bijgewoond, en waar ook de Godsdienst-oefening voor die allen werd gehouden, was niet langer voldoende sedert het getal vrije burgers in de stad zelve toenam. Van diemen voorzag in dat gebrek, dewijl hij in de stad eene fraaije kruiskerk deed bouwen, uitkomende eenerzijds aan de groote rivier, aan de andere zijde aan een ruim plein. Die kerk werd opgetrokken van koraalsteen, inwendig fraai versierd en beschoten met ebben- en jattri-hout; vijf koperen lusters of kroonen werden er opgehangen. Naauwelijks was de kerk in 1641, wat het inwendige aangaat, gereed, en was men met de uit- en inwendige verfraaijingen bezig, of de Landvoogd begreep dat er ook een kerkgebouw voor de hooge regering noodig was. Daar al de leden der regering op het kasteel hun verblijf hadden, moest die kerk op het kasteel komen te staan. Dewijl echter tot den opbouw der kruiskerk al de beambten van Batavia hadden bijgedragen, door eene maand soldij daarvoor af te zonderen, kon zoo kort daarna kwalijk eene nieuwe opoffering van hen gevorderd worden. Antonio van diemen besloot die kosten zelf te dragen, en bestemde tot dat doel de aanzienlijke som van 40,000 Rx., of p.m. 120,000 gulden.’
Zeer belangrijk is het geschrevene (bl. 188) over het verdrag met de Engelsche O.-I. Compagnie van 17 van Hooimaand 1619, en hoe de daaruit gevolgde unie wederzijds werd nageleefd; en over de gebeurtenissen op Amboina in 1623, en de gevolgen daarvan, waarbij (bl. 197) de ligtvaardigheid van van kampen, niet zonder reden, gegispt wordt. Men vindt bij wagenaar, D. XI, bl. 25, het gevoelen vermeld van den Groot-Thesaurier van Engeland, dat in alle deelen gunstig was ten opzigte der handelwijze door de Nederlanders in den zoogenaamden Ambonschen moord gehouden.
Om niet te breedvoerig te worden, verlaten wij het Eerste Deel, dat met het overlijden van van diemen in 1645 eindigt; doch willen, onze lezeren ten gevalle, nog overnemen, wat l. (bl. 265) zegt aangaande de eenige koets of ‘karosse’ die destijds te Batavia gevonden werd: ‘Als een blijk van de zeden van dien tijd, zal het niet te onpas wezen te vernemen, hoe in dat zelfde Batavia, waar tegenwoordig ieder fatsoenlijk man een of meer rijtuigen heeft, men ten tijde van van diemen

{==709==} {>>pagina-aanduiding<<}
zich met een enkel rijtuig moest vergenoegen. Zelfs was weinige jaren geleden, het gebruik der koets door heeren meesters afgekeurd, toen in den generalen brief van de hooge regering van den 9den van Wintermaand 1637, aan de Kamer van Zeventienen werd geschreven: “Om onze parturen of beminde gezellinnen in dit melancholieke klimaat - alwaar zij de gezelligheid van hare ouders en bloedvrienden hoogst ongaarne moeten missen, en alwaar de bezigheden van 's Compagnies dienst vaak hare mannen niet veroorloven H.E. eenige tijdkorting te verschaffen - eenig genoegen te geven, en H.E. eenige recreatie en verlustiging te vergunnen, alsmede om H.E. des donderdags, wanneer zij gewoon zijn in de stad ter kerke te gaan, niet aan den ondragelijken heeten zonneschijn bloot te stellen - hebben wij goedgevonden den koetswagen of karosse, die nu eenige jaren gerust heeft, weder in te spannen, en ter dienste van de jufvrouwen te laten rollen.”’
Het Tweede Deel vangt aan met het optreden van den Gouverneur-Generaal van der lijn, en eindigt bij den dood van van cloon in 1735. Men vindt er ook nog een paar woorden over het voorbijgaan van valkenier en de verkiezing van abraham patras, een vreemdeling, als soldaat in Indië gekomen, en die, ofschoon nog geene drie jaren buitengewoon Raad van Indië, tot algemeen Landvoogd werd benoemd. Hij overleed twee jaren daarna, en werd toen door valkenier opgevolgd.
Ook in dit Deel vindt men een aantal zaken in betrekking tot de O.-I. Compagnie, doch waarvan vroegere Schrijvers geene melding hebben gemaakt. Zoo is H. XIV zeer belangrijk over de vernieuwing van het octrooi in het midden der zeventiende eeuw, over de verantwoording bij vierjarige rekening, en hoe het voorschrift daaromtrent, dat tot eene goede verantwoording leidde, in de achttiende eeuw werd ontdoken.
Over de bemoeijelijking van Mohammedanen en Heidenen, en over de pogingen om de Heidenen te bekeeren, vindt men (bl. 47 en volg.) wetenswaardige bijzonderheden.
Hoofdstuk XVIII, van bl. 108-124, zal voor de meeste lezers wel nieuw, en zeker ook hoogst welkom zijn. Wij laten de opgave van den belangrijken inhoud hier volgen: ‘Oorlog tegen Engeland in 1665, en ondersteuning in schepen door de

{==710==} {>>pagina-aanduiding<<}
O.-I. Maatschappij, tegenover eene vernieuwing van het octrooi tot het einde van 1700. Anticipatie-penningen in 1668. 1672. De O.-I. Maatschappij ondersteunt Holland en Zeeland. Het maatschappelijk kapitaal. Vernieuwing van het octrooi tot 1740 voor 3 mill. gulden in 1696. Toestand der O.-I. Maatschappij op het einde der zeventiende eeuw. Uitdeelingen in obligatiën, rentende 4%. Vergelijking der uitdeelingen. Schuldenlast van ongeveer 110 ton gouds. Oorzaken van verval in Indië: de vrede met Spanje; het monopolie in kruidnagelen, muskaatnoten, foelie en kaneel; veelvuldige gezantschappen; meer nog de geringe bezoldigingen, en daardoor veroorzaakte stille winsten; particuliere handel, ontrouw en knevelarij. Voorbeelden van ontrouw.’
Op bl. 139 en volgg. leest men over den oorlog tusschen den ouden en den jongen Sultan van Bantam een verhaal, dat niet geheel overeenstemt met hetgeen deswege elders geboekt is; maar door aanhalingen uit gelijktijdige Schrijvers voldoende wordt gestaafd.
De mannen die in de tweede helft der zeventiende eeuw en later, door hunne wetenschappelijke onderzoekingen en beschrijvingen, tot de uitbreiding der kennis van Indië hebben bijgedragen, worden ter sprake gebragt. Zoo verneemt men, onder anderen, van den vlijtigen rumphius, van Ds. leidekker, Ds. valentijn, Ds. werndley, en andere geleerden; ook van johannes camphuis, die ongemeen werkzaam was, en wiens geschriften, naar ons inzien, wel zouden verdienen bijeenverzameld en afzonderlijk uitgegeven te worden.
Het XXVe Hoofdstuk behelst mede veel over den toestand der O.-I. Maatschappij bij den aanvang der achttiende eeuw, dat men elders te vergeefs zoude zoeken. Weinig bemoedigend is de aanhef: ‘Bereids is aangetoond hoe bewindhebberen, slechts op het genot van het oogenblik bedacht, de toekomst met schulden bezwaarden of bezwaard lieten, en hoe de achtiende eeuw met een belangrijken schuldlast werd aangevangen. Der vierjarige rekeningen, opgenomen door hoofdparticipanten, ten overstaan van eene Staats-Commissie, uit den boezem der Algemeene Staten gekozen, vermogten daartegen niets; want zonder de uitgaven der kasrekening zelve te beoordeelen, werden ze slechts, wat het beloop aanging, tegen de ontvangsten vergeleken, waarna de restanten van de vorige vierjarige

{==711==} {>>pagina-aanduiding<<}
rekening met de aangebragte goederen werden nagegaan, en daar afgetrokken de toegestane “spillage” of te-kort - van peper en andere specerijen meestal 15 ten honderd beloopende - en de, ingevolge verkoop, afgeleverde goederen, waardoor men tot de slotsom kwam, van de voorhanden restanten en de in kassa zijnde penningen op de nieuwe rekening over te brengen. - Het beloop der gedane of te doene uitdeelingen, en de hoegrootheid daarvan, kwam bij die vierjarige rekeningen in het geheel niet ter sprake, en voor 's lands kas was het niet ten eenenmale onverschillig, of de uitdeeling 10 dan wel 30 ten honderd van de hoofdsom bedroeg, dewijl het “gemeeneland” daarvan vier ten honderd trok.’
Ook in het volgende Hoofdstuk komen onderscheidene trekken voor, waaruit het besluit kan worden opgemaakt dat een algemeen bederf aanwezig was, en het geheele ligchaam verpestte. ‘Maar waarom’ - zoo lezen wij bl. 320 - ‘zou het verderf niet algemeen in Indië heerschen, waar sedert zoo lange jaren velen slechts heengingen om, onverschillig hoe, rijkdommen te verzamelen - wanneer bij de natie zucht tot gemak en weelde met iederen dag meer algemeen werd, en wanneer in Nederland zelfzucht een ieder beheerschte, en de geldgod door allen aangebeden werd!’
Wij eindigen ons vlugtig overzigt met lof aan den Schrijver, die in het betrekkelijk klein bestek van 600 bladzijden al het wetenswaardige uit de gebeurtenissen, die in het verloop van anderhalve eeuw in Neêrlands Oost-Indië zijn voorgevallen, heeft zamengevoegd, en met zoo vele bewijzen van den ijver en het geluk waarmede hij nieuwe bronnen opspoort en ontgint, heeft doorvlochten. Met belangstelling zien wij het Derde Deel van zijn werk te gemoet.

Handboek voor Boomkweekers en Tuinlieden; bevattende eene uitvoerige beschrijving omtrent het snoeijen en enten van Vruchtboomen. Naar het Fransch van J.A. Hardy, Ridder van het Legioen van Eer, eerste Tuinman van de tuinen van den Senaat op het Luxemburg, Lid van de Keizerlijke en Centrale Maatschappij van Landbouw, en corresponderend Lid van vele Genootschappen voor Tuinbouw, enz. Met honderd en veertien afbeeldingen op staal. Te Deventer, bij A.J. van

{==712==} {>>pagina-aanduiding<<}
den Sigtenhorst. 1856. In gr. 8vo. VIII en 208 bl., en 12 platen. f 3-25.

Het gebeurt niet dikwijls dat een kundig prakticus in den avond van zijn leven den schat zijner ervaring aan het publiek ten beste geeft, door het schrijven en uitgeven van een werk over het bedrijf door hem uitgeoefend. Althans voor de kweekers en tuinlieden is zulks geheel ongewoon. Men vindt daaronder, ook in ons Vaderland, zeer bekwame mannen, die een grooten voorraad van praktische kennis bezitten, en nog dagelijks hunne kennis uitbreiden door den juisten blik, geworpen op de verschijnselen welke zich bij hun bedrijf aanbieden. Maar deze zelfde mannen trachten niet, anderen van nut te zijn, door aan jongeren van jaren hunne ondervinding bekend te maken; integendeel, zij rekenen het hun grootste verdienste, om de verkregen kennis zoo veel mogelijk te bewaren en geheim te houden. Velen hunner zullen liever hunne met groote zorg gekweekte voorwerpen met eigen hand verwoesten, dan dat zij dulden zouden dat het geheim dier kweeking door hun buurman ontdekt werd. Deze rigting is in strijd met de algemeene zucht tot openbaarheid, welke onzen tijd kenmerkt, en zal vroeger of later moeten verlaten worden. Maar terwijl zij nog maar al te veel gehuldigd wordt onder de praktische boomkweekers en tuinlieden, is het te meer te waardeeren, als sommige mannen van ervaring daarvan willen afwijken, en anderen bekend maken met hetgeen zij van de Natuur hebben afgeluisterd. De mededeeling dier ondervinding bevat dan de uitkomst eener reeks van proeven, die niet alleen voor den tuinman-zelven, maar ook voor den natuurkundige van gewigt zijn. Dit laatste geldt van alle gedeelten van land- en tuinbouw, want elk goed waargenomen en naar waarheid beschreven verschijnsel is eene aanwinst voor de wetenschap. Maar vooral is zulks van toepassing, waar tot nog toe theorie en praktijk niet hand aan hand zijn gegaan, en elkander hebben toegelicht, waar men den man van wetenschap niet de gelegenheid heeft gegeven om bekend te worden met de ondervinding der praktici, deze te ordenen en te
verklaren, en daaruit besluiten af te leiden, die tot nieuwe onderzoekingen aanleiding kunnen geven. Op zulk een gebied is het verschijnen van een boek waarin de praktische voor-
{==713==} {>>pagina-aanduiding<<}
schriften duidelijk en naar waarheid uiteengezet worden, eene belangrijke aanwinst, zoo wel voor den prakticus als voor den natuurkundige.
Onder de gedeelten van den tuinbouw, waarover de wetenschap nog veel te weinig haar licht heeft verspreid, behoort voorzeker: de kweeking en behandeling der vruchtboomen. Veel van de hiertoe noodige kennis wordt alleen bij den ervaren kweeker gevonden. De meesten hunner hebben die kennis grootendeels uit eigen waarneming geput. Onbekend veelal met hetgeen in naburige streken is opgemerkt, kunnen zij voor zich geen voordeel doen met de ondervinding van anderen, gelijk zij ook hunne ondervinding niet aan anderen mededeelen. Van daar dat men op zijne navraag van den een geheel andere regelen verneemt, dan van den ander; van daar die doolhof van voorschriften, waarin men geen weg weet te vinden, zoo men niet door eigen ervaring en wetenschappelijke kennis beide daartoe den sleutel heeft. Van daar, eindelijk, de wanbegrippen, die men dikwijls bij anders kundige kweekers aanreft, als een gevolg hunner eenzijdige ontwikkeling.
Dit nu kan, naar ons oordeel, alleen verbeterd worden door eene naauwere aaneensluiting van wetenschap en praktijk, en door eene onderlinge contrôle en teregtwijzing der kweekers. Een der eerste middelen daartoe, is het bekend maken van de ondervinding van kundige tuinlieden, ten einde anderen ze aan de hunne kunnen toetsen en daaruit aanvullen; ten einde de kruidkundige die ervaring uit de kennis van het leven der planten toelichte, en wederkeerig zijne kennis in enkele bijzonderheden verrijke door de opmerkingen der praktici. Ziedaar, waarom wij aan het aangekondigde boek als eene eerste schrede op dezen weg groote waarde hechten, en de overbrenging daarvan in onze moedertaal hartelijk toejuichen.
De inhoud van het boek splitst zich in vijf Adeelingen.
De eerste Afd. bevat eene Inleiding tot het snoeijen van vruchtboomen, verdeeld in twee Hoofdstukken: over de ontwikkeling der boomen, en over de planting.
De tweede Afdeeling (van bl. 20-150) handelt over het snoeijen der vruchtboomen. Vooraf gaan de grondregels voor het snoeijen; daarop volgen: de handelingen ter aanvulling van het snoeijen, waarna de wijzen waarop men boomen die men voor piramiden wil opleiden, moet snocijen; het snocijen

{==714==} {>>pagina-aanduiding<<}
der leideboomen; het kweeken van den wijngaard in de tuinen; en de snoeijing op struiken en op stam, in even zoo vele Hoofdstukken afgehandeld worden.
De derde Afdeeling is gewijd aan het enten. Na de algemeene beginselen van het enten ontwikkeld te hebben, onderscheidt de Schrijver drie klassen van enten: het gewone en kroonswijze enten, het enten door zuiging of nadering, en het oculeren. Elke dezer klassen wordt uitvoerig beschreven.
De vierde Afdeeling beschouwt de inzameling en bewaring der vruchten; de vijfde, eindelijk, de ziekten waaraan de vruchtboomen onderhevig zijn, de voor die boomen schadelijke gedierten, en het bemesten der vruchtboomen.
Uit deze korte inhouds-opgave blijkt genoegzaam welk een schat van geordende ervaring in dit boek is weggelegd. Daarbij mogen de uitmuntende platen niet onvermeld blijven, welke door de goedheid van den Schrijver aan den Vertaler zijn geschonken, zoodat het mogelijk was, het boek voor een betrekkelijk geringen prijs in het licht te geven.
Over het geheel verdient het boek in groote mate aanbeveling bij boomkweekers en tuinlieden. Zij zullen daarin eene menigte van voorschriften aantreffen, die zij met de hoop op een gunstig gevolg kunnen ten uitvoer brengen. Het minst heeft ons het eerste gedeelte: over de vorming van een boom, bevallen. Hier is de Schrijver niet op zijne plaats, en hij geeft meerdere verouderde, soms geheel onjuiste denkbeelden over plantenleven en plantenvoeding. Het ware daarom welligt beter geweest, dit deel geheel weg te laten, daar hierover veel betere geschriften bestaan, en wij moeten bij de aanbeveling van het boek de waarschuwing voegen: om geen onbepaald geloof te slaan aan hetgeen op de eerste zes bladzijden gevonden wordt. De lezer handelt misschien het best door deze geheel over te slaan.
Doch het zoude onbillijk zijn hierbij langer stil te staan. Hoezeer het ook te wenschen ware, dat zuiver wetenschappelijke kennis met de praktijk gepaard ging, het voor ons liggende boek ontleent zijne waarde niet aan het theoretisch, maar aan het praktisch gedeelte. Als zoodanig verdient het aanbeveling en aanmoediging.
Het zoude hoogst nuttig zijn, wanneer de mannen van het vak in den lande, en wel de goede praktici, dit boek kochten,

{==715==} {>>pagina-aanduiding<<}
en door een algemeen gelezen Tijdschrift, b.v. de ‘Landbouw-Courant’, elkander bekend maakten, wat zij van het in dit boek gezegde bewaarheid gevonden hadden, wat niet; en waar zij iets bij te voegen of te veranderen hadden. - Van zulk eene schriftelijke zamenkomst der boomkweekers en tuinlieden mag men veel goeds verwachten.





De Dollard, of Geschied-, Aardrijks- en Natuurkundige Beschrijving van den Boezem der Eems; door G.A. Stratingh, Medic. et Philosoph. Natur. Doct., en G.A. Venema, Lid der Provinc. Staten, Burgemeester, en Arrondissements-IJker te Winschoten. Te Groningen, bij J. Oomkens, J.zoon, en R.J. Schierbeek. 1855. In gr. 8vo. XVI en 333 bl.; met een vignet en drie uitslaande kaarten. f 4-:

Dit werk is in hooge mate belangrijk. Het beschrijft naauwgezet en juist den boezem des Dollards, de vroeger en later ingedijkte gronden, en wat die gronden kort na de droogmaking en later hebben voortgebragt. De uitkomsten worden vergeleken, en daaruit gevolgtrekkingen opgemaakt, die aller aandacht verdienen.
Het moge waar zijn, dat geen gedeelte van onzen bodem zoo zeer uit oude bescheiden, oorkonden en kronijken kunne toegelicht worden - toch is het verdienstelijk, die toelichtingen op te sporen, te schiften, bijeen te plaatsen, en te vergelijken. De Schrijvers hebben dit alles met groote vlijt gedaan, en de feiten hebben hen tot eene theorie geleid, die ook anderen tot leiddraad kan strekken.
De Heeren stratingh en venema kennen den Dollard; zij kennen zijne voortbrengselen, zijne bewoners, zijne bezoekers, zijne verschijnselen - en uit dien hoofde is hun arbeid van groote, bijna zouden wij zeggen: van onschatbare waarde. Of heeft niet ons Land meer gedeelten door de wateren overweldigd, waar latere aanslibbing of ophooging van den bodem de inpoldering heeft mogelijk gemaakt? En heeft men overal, gelijk in den Dollard, de omstandigheden ten voordeele aangewend, en het aangewonnen land in vruchtbare graanvelden herschapen, en in zijne meerdere of mindere opbrengsten nagegaan? - Uit deze natuurkundige beschrijving zijn lessen te

{==716==} {>>pagina-aanduiding<<}
trekken voor alle andere stroken gronds, door indijking, aan de wateren onttogen. Het werk kan dus bij alle landwinning met vrucht worden geraadpleegd.
Het doel der Schrijvers was, volgens het Voorberigt, niet alleen om een gedenkboek zamen te stellen van het ontstaan van den Dollard; maar zij wenschten: ‘dat water en land, zoo als beiden nu bestaan, in bijzonderheden te doen kennen; zóó, dat de beschrijving daarvan niet slechts dienstig mogte zijn voor den bewoner dier streek, maar ook meer algemeen voor de kennis van onzen vaderlandschen bodem, en de veranderingen welke deze heeft ondergaan of nog ondergaat’. En uit de hoofdverdeelingen, die wij hier laten volgen, ziet men het best welk eene soort van arbeid de Schrijvers hier leveren:
Eerste Afdeeling: De voormalige staat en geschiedenis van den Dollard. Schets van de in den Dollard vergane landstreek en van den loop der rivieren door dezelve. - Beschrijving van de plaatsen in den Dollard vergaan. Het ontstaan en de vorming van den Dollard. Geschiedenis van de indijkingen en van den weder aanwas van land van den Dollard, in verband tevens beschouwd met de veranderingen welke de waterstaat der omstreken daardoor heeft ondergaan. Over den gang der aanslijking, bepaaldelijk over den jaarlijkschen aanwas van den aangewonnen Dollardgrond, uit deszelfs bedijking afgeleid.
Tweede Afdeeling: De tegenwoordige staat en natuurlijke historie van den Dollard. Grootte van den Dollard. Over de waterloopen in en de waterwerken langs den Dollard. Grondgesteldheid van den Dollard. Aanwas en ophooging der slijkgronden. Het bevorderen van den aanwas. Voortbrengselen van het plantenrijk. Dieren [namelijk: viervoetige dieren, vogels en visschen]. De Dollardpolders nog iets nader beschouwd.
Hierop volgen negen Bijlagen of Aanteekeningen, en drie kaarten: a. van het verdronken land, op eene groote schaal aangewezen; b. van het begin eens polders, afgebakend in April 1796; c. van den Dollard en zijne omstreken bij laag water.
Merkwaardig is hetgeen op bl. 156 en volgg. wordt gelezen over den jaarlijkschen en gemiddelden aanwas van den kwelder-
{==717==} {>>pagina-aanduiding<<}
grond, waaruit blijkt: dat van 1545 tot 1845 de kweldergrond jaarlijks gemiddeld 20,50 el is vooruitgeschreden. Ook wat men leest over de planten (bl. 234), die door de altijd werkzame Natuur op de slijkgronden worden ontwikkeld: eerst de Hanevoet, elders ook Krabbestruik of Krabbekruid en Krabbekwaad genoemd, dat is het geleedde Zeekraal (Salicornia herbacea); dan de Sulte, elders ook het Starrekruid geheeten, of de zoutwater Aster (Aster tripolium): deze eene schoone krachtige, gene eene kleine sappige plant. Van de eerstgenoemde plant zeggen de Schrijvers (bl. 239) onder anderen: ‘Zij wordt in andere deelen van ons rijk, in Zweden, in Engeland, Spanje, Frankrijk en Italië, tot verscheidene doeleinden gebezigd. Aan de Zeeuwsche stranden is zij zeer overvloedig. Daar, zoo wel als in Engeland, wordt die sappige plant gestoofd, zoo als andere groenten, of als salade, met olie, azijn en peper gegeten. Soms legt men haar met azijn in, of zoo als men porselein, zuring, snijboonen, of kool inlegt. Overigens wordt zijn geacht een goed middel tegen de scorbut te zijn.’ - De lezer verneemt echter niet waarom dan de Hanevoet of Zeekraal der Dollard-slijken niet óók voor menschelijk voedsel, en andere nuttige einden gebruikt wordt.
Over de diersoorten, ook de mikroskopische schaaldieren, en hunne huishouding, en over de botvangst geven de Schrijvers veel wetenswaardigs. Even zoo over de ‘kraite’, eene slede, waarmede de visscher over de slijken vliegt. Zij zeggen daaromtrent (bl. 270): ‘Met niet veel inspanning vordert hij in ¼ uur, 1 uur afstand, en een zonderling en vreemd gezigt is het voor hem die voor het eerst deze slijkgronden bezoekt, als daar een regt opstaand man, met de snelheid van den wind, hem nadert of voorbij vliegt.’ - Uit een staat van de visscherij op den Dollard blijkt dat zij zeer aan het afnemen, en, ofschoon nog niet onbelangrijk, evenwel te gering van opbrengst is voor hen die er van moeten leven.
Dit werk is eene bijdrage tot de kennis van onzen bodem en zijne wording, die door allen, welke daar eenigen prijs op stellen, hoog zal worden gewaardeerd. - De Uitgevers hebben voor eene fraaije uitvoering gezorgd. Moge het in veler handen komen, en met nut gebruikt worden!


{==718==} {>>pagina-aanduiding<<}

Geschiedenis van Engeland, sedert de troonsbestijging van Jakobus II, door Thomas Babington Macaulay. Naar het Engelsch, met Aanteekeningen. Vierde Deel. Te 's Gravenhage, bij H.C. Susan, C.H.z. 1856. In gr. form. 478 bl. f 4-50. Deel I-IV, f 18-60.

Er zijn drie jaren verloopen, sinds wij het Derde Deel hebben aangekondigd. Bronnenstudie vertraagde de voortzetting, en zal het werk blijvende waarde erlangen, dan mag overhaasting wel allerminst tot onze eischen behooren. De S. zelf is ook te zeer van het gewigt van zijnen arbeid doordrongen, om zich door dien eisch te laten jagen. Menig onzer zal de oogen gesloten hebben, eer het laatste Deel verschijnt, ook indien 't voor macaulay is weggelegd zijn werk te voltooijen. In alle gevallen, de geschiedenis-zelve wordt nimmer voltooid. Maar wij zijn dankbaar voor hetgeen wij ontvangen, wetende dat boeken als deze, menschen en eeuwen overleven.
Dit Deel bevat slechts de geschiedenis van twee jaren; maar welk een inhoud! Hij is uitvoerig, zonder wijdloopigheid: eene schilderij vol beelden, zonder overlading, en die beelden zijn geene schetsen, of losse omtrekken, maar allen uitvoerig geteekend. Macaulay doet ons de Engelschen, Schotten en Ieren door en door kennen; de landschappen, die hij beschrijft, duidelijk zien, en de handelingen der werkende personen begrijpen, ook als zij zwijgen.
Het vorige Deel bragt ons tot de zegepraal der onvergetelijke revolutie, en in dit zien wij hare uitwerking. Geen volk waar de mensch in den mensch zoo op den voorgrond treedt als in Engeland. Nergens was, zoo als daar, het Godsdienstig beginsel zamengevlochten met Staatsinstellingen, nationale denkwijze en volkszin, en daarom waren de prelaten ook in het Parlement steeds op hunne plaats. Engeland was geene wereldlijke theokratie, maar eene theokratische wereld. Partijschappen hielden er het evenwigt staande, in weerwil van soms hevige botsingen. Krachtig werkten zij in de twee jaren die hier behandeld worden. Willem en maria bekleedden den troon, dien hun vader vlugtend verlaten had; maar zelfs zij die om hunne belijdenis door jakobus vervolgd waren, aarzelden of weigerden, uit Godsdienstig bezwaar, hunnen Verlosser als Koning

{==719==} {>>pagina-aanduiding<<}
te erkennen; hoewel zij wisten dat de wreedaard, indien hij den troon heroverde, zonder genade of erbarming wraak zoude nemen.
Macaulay vlecht eene kroon om de slapen van den edelen willem. Hij schetst de wijsheid waarmede hij de hooge staatsposten begaf, en het volk deed zien, dat hij niet gekomen was om een partijhoofd te wezen; maar om Koning te zijn des geheelen volks; en dat alleen deugd en bekwaamheid onderscheiding en vertrouwen behaalden. Dat vereerde zijn beleid, hoewel 't niet voldeed aan hen die gevoelden dat zij tot de bovendrijvende partij behoorden, en daar hun voordeel meê dachten te doen.
Elke omwenteling brengt verwarring mede, zoo niet aan personen alsdan aan omstandigheden te wijten. Willem was aan vormen gebonden, die hij in eere moest houden. Er waren in het Staatsbestuur, dat hij herstellen, maar niet slopen moest, gebreken, die hij onschadelijk moest maken, al miste hij de magt en het regt om ze weg te nemen. Zoo wel wat hij deed, als wat hij laten moest, werd hem, den vreemdeling, euvel geduid. Meesterlijk wordt dit door macaulay ontwikkeld, en afgewisseld met de tooneelen van het krooningsfeest, en van het oorlogsvuur aan de boorden van den Rijn.
Van daar voert ons macaulay naar Ierland; dat land, weleer de kweekschool van mannen die het uitzond om in Germanië bosschen op te ruimen, poelen te dempen, woeste gronden te ontginnen, en in hoofden en harten licht te ontsteken; doch nu een moeras van verwildering: het Eldorado des bijgeloofs. Wij beklagen de Ieren, die uit wraaklust de Protestanten vervolgden, en den Koning, dien zij als Engelschman haatteden, met opene armen ontvingen, en als werktuig van hunnen Godsdiensthaat toejuichten. De achting voor jakobus zinkt nog lager, als hij zich daartoe verlaagt, en den weg tot zijne herstelling afsnijdt. Daarbij speelt de Fransche Gezant d'avaux, die jakobus uit Frankrijk naar Dublin vergezelde, eene verraderlijke rol, voor zijnen meester onnut, en voor zijnen beschermeling verderfelijk. Bewonderenswaardig is de moed en volharding der Protestanten in Enniskillen en te Londonderry. De Schrijver heeft aan het schilderen der belegering van Londonderry al zijn talent ten koste gelegd.
Een ander Hoofdstuk is aan de Schotsche omwenteling gewijd.

{==720==} {>>pagina-aanduiding<<}
Hier bestonden niet alleen grieven tegen den Koning, maar ook tegen de Wet, welke de Schotten aan eenen kerkvorm kluisterde, dien zij verfoeiden. Het prelatisme was den Puriteinschen kweekeling van john knox opgedrongen, en met duimschroef en strop ingeprent. Jakobus, meer slaaf van Rome dan Koning van zijn volk, had gerekend dat verdeeldheid de Protestanten zou afmatten, en in den schoot zijner Kerk terugvoeren, of dat zij te zwak zouden zijn tot tegenstand, als hij zijne priesters zond om hen tot den overgang te noodzaken. Hij-zelf, wreed en lafhartig, werd verzwolgen door den draaikolk, dien hij door twee stroomen tegen elkander in te stuwen, deed ontstaan. Schotland was nu vrij, en zijne vrijheid had nog hoogere beteekenis dan die der Engelschen.
Macaulay verheft ook hier den lof van Koning willem, die met zijn schrander beleid het netelig vraagstuk in dier voege oploste: dat het regt in Schotland zegevierde, zonder dat het Engelsche volk er door beleedigd werd. Hij deed niet anders dan 't geen hij als eerlijk man verpligt was te doen, maar de wijze hoe hij 't deed, verdient bewondering.
Dit Hoofdstuk mag wel onder de belangrijkste geteld worden, inzonderheid om de voorstelling der Bergschotten en hunner hooglanden; en van het karakter en leven dier mannen, die in vrijheid de frissche berglucht inademden, en, zoo vaak hun dat gelukte, als arenden in de laagte neêrstreken en daar buit haalden. Schilderachtig is de voorstelling van mackay's veldtogt, en de wijze van krijgvoeren der Hooglanders.
Men moet het genie en talent van macaulay bezitten, om zulk een juist en helder overzigt te geven van den staat der partijen, die zich in dit tijdperk in Engeland tegenover elkander bewogen. Omwentelingen, zoo als wij reeds zeiden, brengen immer verwarring mede, en dat moest vooral in Engeland het geval zijn, waar Tory en Wigh, hoog- en laagkerkelijk, elkander zoo vijandig waren, en zoo veel bitters te verwijten hadden, terwijl het Openbaar Bestuur schier alles te wenschen liet. Wij kunnen den Schrijver niet op den voet volgen; doch waartoe zou dat ook baten? Voor hen die het werk lezen, zou het te veel, en voor die 't nog niet kennen, zou 't te weinig zijn. Men moet zelf den S. volgen, als hij de doolhoven van den Parlementstrijd doorloopt, en zamen-
{==721==} {>>pagina-aanduiding<<}
gezworenen, of verraders beluisterd, of Koning willem bespiedt, wanneer deze smachtend haakt naar een geschikt oogenblik om zijne vergulde ketenen en doornenkroon af te werpen, en zijn jagtslot in Gelderland weêr te betrekken; of de Engelsche natie beschrijft, die eene nederlaag behoeft om niet partijman, maar vaderlander te zijn. Er is in 't boek één Engelander, die geheel vergeet Engelschman te zijn, en 't in Ierland door zijn gedrag bewijst. Hoe schittert tegenover hem de overwinnaar aan de boorden van de Boyne.
Willem III was edelmoedig voor overwonnenen, en regtvaardig voor verdrukten, en wist de reactie te braveren. Dit bleek bij de regeling der kerkelijke zaken in Schotland, welks godsdienstigen toestand - dit willen wij aanmerken - macaulay beter heeft begrepen dan gevoeld. Merle d'aubigné gevoelde dien beter.
Wij hopen dat het vervolg zich niet lang moge doen wachten!

The Rise of the Dutch Republic. A History by John Lothrop Mothley. In three Volumes. New-York. 1856.

(De Opkomst van 't Gemeenebest der Vereenigde Nederlanden. Eene Geschiedenis, door John Lothrop Mothley. In drie Deelen). Te Amsterdam, bij F. Muller. In zeer gr. 8vo., in geslagen en verguld cartonnen banden. f 19-:

‘'t Gemeenebest der Vereenigde Nederlanden, zijne opkomst en bestaan, heeft zich, in de wereld-historie, als eene dier hoofdgebeurtenissen afgedrukt, door welke de loop der latere tijden is bepaald. Was 't niet ontstaan, vele verschijnsels der zestiende eeuw en volgende tijden zouden zich dan niet vertoond hebben, of anders zijn gewijzigd. Het Gemeenebest zelf was een levendige getuige, een krachtig verzet tegen de dwingelandij van 't Pausdom en ééne algemeene wereldheerschappij; daarenboven, in menig gevaarlijk tijdsgewricht, hield 't met wijs beleid de schaal van Europa's evenwigt.’ - ‘De glansrijke heerschappij van karel V was op 't graf gebouwd van de vrijheid en onafhankelijkheid der volken.’ - ‘Voor hen, die gelooven aan eene voortgaande ontwikkeling der

{==722==} {>>pagina-aanduiding<<}
menschheid, is het opbeurend, te zien, hoe, onder de regering zijns opvolgers, 's menschen geest, sedert zoo lang onderdrukt, zich langzaam, maar zegevierend verheft. In 't midden der moerassen, op eenen uithoek van philips' uitgestrekte Staten, verrees een achtbaar Gemeenebest.’ - ‘Op eene handbreed gronds, de Provincie Holland genoemd, verheft eene magt het hoofd, die met het aanzienlijkste rijk des aardbodems een tachtigjarigen strijd waagt, en, midden en onder oorlog en verwoesting, tot een veelvermogenden Staat aanwast. Hij, die Staat, omgeeft 't beperkte ligchaam van eigen grondgebied met een rijken gordel van volkplantingen en Overzeesche bezittingen, die van den Noordpool reikt tot onder den Evenaar; hij stelt ten laatste aan karel's heerschappij zelve de wet.’
‘Zoo waar is 't, dat iedere bijzondere Staat maar een deel is van 't groote wereldgemeenebest der volken; zoo naauw zijn de betrekkingen tusschen 't geslacht der menschen onderling, dat een volk, ook dan wanneer 't voor zich zelf kampt, dit niet doen kan, zonder heil aan te brengen voor geheel 't menschdom. Dat de kleine Provinciën Holland en Zeeland in de zestiende eeuw hunne regten handhaafden; dat de Republiek der Vereenigde Nederlanden lodewijk XIV 't hoofd bood, en de Staten van Noord-Amerika hunne regten tegen 't Britsch Parlement deden gelden, dit alles is maar één en 't zelfde hoofdstuk uit het groot levensboek der volken; Nederlands verzet tegen Spanje, Engelands omwenteling met willem III, en de onafhankelijkheid van Amerika zijn schakels van dezelfde keten.’
‘De werkdadige kennis van 't Staten-evenwigt, 't geen belangrijker moet worden in dezelfde verhouding, als de verschillende Staten der beschaafde wereld digter op elkander dringen, en de strijd om den voorrang koortsiger wordt, dit is de wereld veel meer aan 't Nederlandsche Gemeenebest, dan aan Florence, in een vroeger tijdperk, verschuldigd. Moed, bedrevenheid en staats- en oorlogsberekeningen maakten 't willem den Zwijger mogelijk, om den magtigsten Vorst van zijnen tijd te wederstaan. Erfelijke koenheid en een vruchtbaar genie stelden Europa's lot in de hand van zijn grooten kleinzoon willem III; ze waren de middelen waardoor hij uit zeer ver-
{==723==} {>>pagina-aanduiding<<}
schillende bestanddeelen, tegen de wassende overmagt van lodewijk XIV één onwinbaren dam wist op te werpen. En, even gelijk de handelingen der Inquisitie en de dwingelandij van philips in de zestiende eeuw de Republiek deden geboren worden, even zoo werd lodewijk XIV's inval in de Nederlanden in 1672 en de herroeping van 't Edict van Nantes gewroken door de verheffing van willem III op den troon van Frankrijks vasallen, de stuarts.’
‘Eene groote zeemogendheid, een handeldrijvend gemeenebest, tot eene smalle strook lands in Europa beperkt, maar voor 't welk de ondernemende geest zijner bijzondere handelmaatschappijen een onmetelijk gebied veroverde, en in alle gewesten der wereld bezittingen verwierf; dat in Brazilië en Guiana de wet gaf, New-York eerst stichtte, de Kaap de Goede Doop tot eene ververschingplaats en noodhaven maakte voor zijne Indische vloten, aan Zuid-Afrika nijvere en kloeke volkpanters schonk, nog voortlevende in een krachtig menschenras, Nederlandsch van zin en taal; dat heerschte op Ceilon, op Java en de Molukken - zulk een Gemeenebest moet de aandacht van den Engelschman tot zich trekken: maar voor Noord-Amerika heeft 't schouwspel eene hoogere beteekenis. Uit den strijd van 's menschen ingeschapen gevoel voor waarheid en regt, tegen kerkdwang en priestervonden, overheersching en geweld, werd 't Nederlandsch Gemeenebest geboren door den moedigen wederstand eener vrijheid, die in de wetten en geschiedenis steun vond. Noch die vrijheid, noch de onze was een kind van woest geweld en teugeloosheid: handhaven [je maintiendrai], niet omverwerpen, was de zinsprenk van willem I, den washington der zestiende eeuw, gelijk ze dit was van onzen eigen volksheld en zijne groote tijdgenooten.’
Dit zijn losse trekken, aan des Schrijvers Voorrede vrij ontleend, ten einde den geest te doen kennen, die in zijn werk ademt.
Mothley's beeldspraak, zijne vergelijkingen zijn soms wat vreemd, min of meer gezocht. Er worden beelden bijeengebragt, die 't voor den lezer onmogelijk is, in zijne voorstelling, tot ééne groep te verbinden, en zóó 't gelezene, verzinnelijkt in edele vormen, als een bezield tafereel voor

{==724==} {>>pagina-aanduiding<<}
't oog zijner verbeelding te laten voorbijgaan. B.v.: Neither that liberty nor ours was born of the cloud-embraces of a false Divinity with a Humanity of impossible beauty. Tegen dit gebrek, dat zich misschien hoofdzakelijk tot de Voorrede bepaalt, staan groote verdiensten over. De Schrijver ziet de oude Republiek voor zich, in haar verband met de wereldgeschiedenis, en heeft de plaats herkend, die ze hier naar waarheid moet innemen. Vreemden of inboorlingen, weinigen hebben zich tot dit standpunt weten te verheffen. Dat de oude Republiek en de grootheid van 't Huis van oranje één grondslag hebben: de Hervorming; dat beide, de Nederlandsche Staat en oranje's grootheid, op dien zelfden grondslag, en 't grondwettig Koningrijk der Nederlanden, vereend voortduren; en in een onbekrompen, helderen Protestantschen geest hun levensbeginsel moeten bewaren, is eene overtuiging, die in 't aangehaalde ligt opgesloten, en die mothley deelt, op grond der geschiedenis, met alphonse esquiros, en met elk, die de vrijheid van eigen oordeel aan de bekrompene partijzucht van 't oogenblik niet heeft verpand.
't Geen de goede verwachting van de waarde dezer Geschiedenis versterkt, is de rijkdom aan bronnen. De voornaamste Nederlandsche, Vlaamsche, Fransche, Italiaansche, Spaansche, Hoogduitsche Schrijvers, zoo wel van vroegeren als lateren tijd, stonden den Schrijver ter dienst. Bor en hooft, maar ook kluit en bakhuyzen van den brink; van meteren en wagenaar, maar ook van der vynckt en ranke; mendosa en bentivoglio, komen voor op de breede lijst der geraadpleegde schriften. Bij die schriften heeft mothley 't niet laten berusten: in den Haag, te Brussel, te Dresden, heeft hij de archiven onderzocht; de hulp van bakhuyzen van den brink, gachard, en anderen, genoten.
Deze drie Deelen, na eene Inleiding van 94 bladzijden, brengen de Geschiedenis van den afstand van karel V tot den dood van willem I. Dit is maar een gedeelte van de taak die de Schrijver zich voorstelt af te werken. Ook den bloeitijd van 't Gemeenebest wil hij schilderen, maar in vlugtige trekken; haar zamenstel van regering, handel en volkplantingen, haren invloed op 't evenwigt van Europa in 't licht zetten: another series [of volumes] with less attention to

{==725==} {>>pagina-aanduiding<<}
minute details, and carrying the story through a longer range of years, will paint the progress of the Republic in its palmy days, and narrate the establishment of its externe system of dependencies and its interior combinations for self-government and European conterpoise.
Dit gedeelte van des Schrijvers werk is oneindig moeijelijker: voor 't afgehandelde tijdperk is veel gedaan, van alle zijden is 't opgehelderd, en zijn er oorkonden en bronnen bijeengebragt. Met 't geen te behandelen staat, is 't geheel anders; er is, betrekkelijk, zeer weinig voor gewerkt. 't Inwendig raderwerk der regering van de oude Republiek, zoo zamengesteld, en zoo verschillend gewijzigd hier en ginds, is nergens volledig en in zijnen zamenhang beschreven. Onder de nog levenden, hebben maar weinigen er eenige heugenis van. En de studie hier te lande? Zij zou omtrent de regeringsvorm en staatsgesteldheid van Oud-Rome of Athene voldoende inlichtingen kunnen geven, maar omtrent die van de Republiek der Vereenigde Nederlanden 't stilzwijgen moeten bewaren.
Een boek als dit, verdient, vooral bij ons, een breedvoerig en oordeelkundig verslag: doch dit kan alleen 't werk wezen van een langdurig en gezet onderzoek, niet van 't oogenblik. Eene voorloopige aankondiging echter in de ‘Vaderlandsche Letteroefeningen’ scheen gepast.
't Geen mij bij dit werk van mothley voor den geest kwam, is dit. Wij bezitten in die der voormalige Republiek der Vereenigde Nederlanden, eene grootsche en rijke geschiedenis, vol leven en handeling, overvloedig in leering en toepassing ook voor dezen tijd, zelfs voor 't oogenblik. Wij hebben onder ons uitmuntende Geschiedenis-onderzoekers, zoo scherpzinnig als geleerd; waarom hebben we geen Historieschrijvers in de hoogere beteekenis van 't woord? Waarom zelfs geen bruikbaar Handboek, geene Vaderlandsche Historie voor den beschaafden man, niet voor kinderen, in een edelen en bezielden stijl, op de hoogte van de tegenwoordige wetenschap en behoeften, verheven boven de oude partijschappen, vooral geene pleitrede voor deze of gene eenzijdige Staatkundige of Kerkelijke rigting onzer tijdgenooten?

n.....





{==726==} {>>pagina-aanduiding<<}

Wilhelm von Humboldt. - Lichtstralen uit zijne Brieven aan eene Vriendin, aan Vrouwe Von Wolzogen, aan Schiller, G. Forster en F.A. Wolf. Met eene Schets van Von Humboldt's Leven, door Eliza Meijer. Te Groningen, bij J.B. Wolters. 1856. In kl. 8vo. VI en 195 bl. f 1-90.

Men vindt hier het leven en werken en denken van een dier ‘weinige edelen’ onzes geslachts, wier namen - gelijk van der palm het eens zoo onnavolgbaar schoon, ten opzigte van zijnen leermeester schultens, uitdrukte - ‘de menschelijkheid, in haren hoogsten adel, als de haren zich toeëigent’. En nu zult ge, ook zonder dat we breed daarover uitweiden, of vele proeven daarvan bijbrengen, zelven uwe rekening kunnen maken - eene rekening die niet verkeerd zal uitkomen - dat ge als denkend en beoefenend Christen - want von humboldt was wel waarlijk, en in den hoogen zin des woords, Christen - in zulk een leven en werken en denken honderdmaal meer, honderdmaal gezonder, honderdmaal krachtiger geestesvoedsel zult vinden, dan in een ganschen stapel van opzettelijk-stichtelijke geschriften. Inderdaad, ware de geest onzer beschaafde standen echt beschaafd, dan zou het meerendeel dier geschriften alras aan eenvoudiger kringen, waar zij eigenlijk alleen te huis behooren, worden overgelaten, en plaats maken voor eene lectuur als deze, die tot hooger ontwikkeling opleidt.
Het rationalisme is er tegenwoordig aan gewoon, om bij elke gevonden of gezochte gelegenheid, even als wijlen de stervende leeuw, met duchtige ezelsschoppen te worden begroet. 't Is de mode zoo, en 't staat zoo voornaam. Wanneer men nu echter eens onpartijdig opmerkt, hoe, nevens zoo vele andere grooten en goeden, ook een wilhelm von humboldt, en zijn nog uitstekender broeder alexander, die den bekenden campe tot hun eersten leermeester hadden, in de rationalistische school zijn gevormd, dan wordt men - met name zoo men daarbij die oude rationalisten ook wat nader dan van hooren zeggen kent - trots alle autoriteiten, geneigd eenigzins minder verachtend over hen te denken. Waar is het zeker, dat von humboldt de uitersten van 't rationalisme, die in oppervlakkigheid, dorheid, waanwijsheid, overmoed

{==727==} {>>pagina-aanduiding<<}
uitloopen, zorgvuldig vermeed; maar waar is het toch evenzeer, dat de kern van dat zelfde rationalisme - eene vrijheids- en waarheidszucht, die geene dwingelandij van verjaarde vooroordeelen duldt; eene verdraagzaamheid, die in staat is met den meest andersdenkende vriendschap te sluiten; eene zedelijkheid, die, altoos met het oog op God (wat menig pseudo-rationalist voorbijzag, en zoo doende zijner school eene onverdiende klad aanwreef) zich op geen niet kunnen beroept - hem steeds is bijgebleven, in woord en daad overal bij hem doorstraalt, en hem hoogst waarschijnlijk tot den man heeft gemaakt die hij geweest is.
Wat man hij dan geweest zij? Gun mij, lezer! dat ik u zijne kenschets aanbiede in zijne eigen verzen, die hij aan een te verwachten kind toezong, en die - als geheel de kleine, maar kostelijke bloemlezing zijner dichten, welke hier voorkomt - door heije's meesterlijke hand in onze taal zijn overgegoten:

Zwaar is de tijd, en moeitevol, mijn kind! 
Nu ieder dag zijn eisch tot kracht en moed, 
In dubble strengheid, aan den stervling doet; - 
En elke morgen, bij diens eersten gloed, 
Des levens strijd met nieuwen ernst begint, 
En roept: slechts wie met God strijdt, overwint! 
 
o, Hoor des Vaders en des Regters stem! 
Merk op, hoe ze in uw borst een weerklank vindt! 
Want niet in stormgedruisch of lentewind, 
Neen! in uw harte troont ze, als boô van Hem! 
 
Met kreet om vrijheid - vrij van iedren band - 
Wrong zich de mensch uit de armen der natuur, 
Uit d' arm der wet van vroomheid en verstand, 
En zocht zich zelf een baan, ter kwader uur! - 
Thans drijft hij op de wilde levenszee 
Met wrak geslagen boot vertwijflend rond... 
Waar is de lichtbaak nu, die hulp verkondt? 
Waar is de ster, die weg wijst naar de reê? 
 
Neen! niet genoeg is 't logen, list en waan 
Te ontwort'len. - Uit der aarde donkren nacht 
Moet ook de waarheid aan het licht gebragt, 

{==728==} {>>pagina-aanduiding<<}

Verheerlijkt, voor het oog des denkers staan - 
En in uw ziel en wezen overgaan, 
Tot dat zij worde uws levens daad en kracht. 
 
Wilt gij een vasten grondslag voor uw' geest, 
Wanneer hij, vrij en zeker, in 't heelal 
Der Almagt liefde en wijsheid peilen zal? - 
o, Zoek dien in uw eigen boezem 't meest; 
Daal neder in u zelven - in de schacht 
Vol goud en zilvers, die Gods milde hand 
In u, als in der bergen ingewand, 
Verborgen heeft - opdat door eigen kracht 
Wat Hij u schonk ten dage zij gebragt... 
Dring in uw binnenste, dring dieper, delf, 
Grijp aan, verzamel, orden, voeg bijeen 
Wat in u is, wat warrelt om u heen, - 
Maar zoek den grond en bodem in u zelv'! 
 
Zie! - drijft de wereldbol, aan 't luchtgewelf, 
Niet enkel op zijn eigen zwaarte en wet? 
Verbreekt er een den regel hem gezet?... 
Neen! al die wereld-sferen, onverstoord, 
Zij wand'len in harmonische orde voort. 
 
Zoo doe ook gij - in rustige evenmaat, 
Bewust van wat gij moogt en kunt en moet - 
Betrede steeds uw nooit vermoeide voet 
Den weg die tot het hoogste en reinste gaat, 
Den weg, die in uw eigen hart begint 
En in den hemel eerst zijn rustpunt vindt. 
 
Betreed die baan met blijden moed, mijn kind! 
Wees sterk in hand'len, vatbaar voor genot, 
Getrouw in liefde - 't verd're laat aan God! - 
Maar neem bedachtzaam iedre gunst van 't lot, 
Versmaad geen bloesem - vorm u en geniet 
Door alles wat natuur en geest u biedt: 
Want hij alleen put uit des levens bron 
Het koelste, reinste, klaarste, lavendst nat, 
Die 't diepste punt, wat hij bereiken kon, 
Maar tevens 't hoogste in stouten greep omvat. 

Terwijl we nog met genoegen vermelden, dat de vertaling der poëzij niet alleen, maar eveneens van 't proza wèl gelukt,

{==729==} {>>pagina-aanduiding<<}
de uitvoering keurig, de correctie naauwkeurig verdient te heeten, eindigen we ons verslag met den schoonen wensch van eliza meijer, dien we geheel tot den onzen maken: ‘En zoo mogen dan deze “Lichtstralen” uitgaan om menigen donkeren nacht te verhelderen. Zoo zullen zij tevens als eene blinkende star zijn, of als een steeds nieuwe knoppen voortbrengende bloemenstruik op 't graf van wilhelm von humboldt.’

v.p.




Onuitgegeven en verspreide Gedichten van A.P. van Groningen. Met het portret van den Auteur, en vignetten op staal gegraveerd door D.J. Sluiter, naar Paul Tétar van Elven. In twee Deelen. Te Leyden, bij de Breuk en Smits. 1855. In 8vo. 528 bl., in prachtband, f 8-50.

De Dichter wiens verzen hier worden aangeboden, behoort niet tot hen die het publiek met hunne geestesvruchten hebben overladen. Slechts nu en dan verscheen het een en ander van zijne hand in onze Jaarboekjes, en meer door zijne degelijke historische werken, dan door zijne poëtische voortbrengselen, heeft de Eerw. van groningen den naam verkregen dien hij onder ons bezit. Zijne jongelingschap is reeds lang voorbijgegaan, en de tijd ook reeds daar geweest waarop hij zijn laatste lied heeft gezongen. Maar bij het nederleggen van de cither, voelde hij zich opgewekt om zijne gedichten bijeen te verzamelen, en hij had het genoegen te zien, dat de Uitgevers die op eene kostbare wijze in het licht deden verschijnen. Bij het lezen werden wij getroffen door den schoonen vorm waarin de Auteur zijne godsdienstige en vaderlandsche gedachten heeft uitgedrukt, en meenden dat, wanneer deze bundels reeds vóór het vierde eener eeuw aldus waren uitgegeven, dit zeker zijn roem zoude vermeerderd hebben. De statige, fiks gebouwde Alexandrijnen, waarin onderwerpen als: ‘De Poëzij’; ‘Het ware schoon’; ‘De Sterrenhemel’, enz. behandeld, en belangrijke gebeurtenissen uit de Bijbelsche en Vaderlandsche Geschiedenis beschreven worden, vinden in onze dagen niet zoo veel bijval, als in den tijd waarin mannen als helmers, klijn, loots, en andere beroemde Zangers, voor stukken in die maat en in dat genre, hoogen lof hebben

{==730==} {>>pagina-aanduiding<<}
ingeoogst. Zoo wij uit belangstelling in den roem der Dichters nu en dan wenschen, dat de kritiek den meester het woord ‘te vroeg!’ moge toeroepen; wij gelooven ook, dat zij een enkelen keer het woord: ‘niet vroeg genoeg!’ mag uitspreken. De geest die ons hier te gemoet ademt, is voortreffelijk. De Dichter heeft zich voorgesteld, hier en daar wat goeds te stichten, den geest op te wekken, hoop en moed aan te kweeken, het godsdienstig en vaderlandsch gevoel weldadig aan te doen - en wel mag hij met vrijmoedigheid het hoofd opheffen bij het aanbieden zijner vruchten. Terwijl elders bewijzen worden gevonden, dat grootere talenten worden toegewijd aan de verheerlijking van ongeloof en zedeloosheid, heeft de vrome Dichter dezer poëzij geen enkel vers geschreven, dat den Prediker van het Evangelie onwaardig zoude zijn. Met den toon van dank sluit hij zijne dichterlijke loopbaan, waarop hij geene ijdele lauweren met drift heeft gezocht, maar zeker heilige verkwikking en troost meermalen heeft gevonden:

Dank, o Vader, die gezorgd hebt, lang gedragen, veel gered, 
God des aanziens, des ontfermens, groote Hoorder van 't gebed, 
'k Mag Uw liefde en trouw verkonden aan een afgedwaald geslacht, 
En mijn medezondaar wijzen op Uw heil hem aangebracht. 
'k Mag in zegeningen roemen, talloos als het zand der zee, 
Aan het hart der teedre gade zingen van Uw gunst en vreê. 
Leid mij, nu mijn haren graauwen, leid mij tot den grafkuilrand, 
God mijns levens, sterk mijn krachten tot de reis naar 't Vaderland! 
Stijg, mijn ziele, stijg ten hoogen op de vleuglen van mijn lied! 
'k Heb u lief, o heerlijke aarde! maar als eeuwge woning niet. 
't Dankend lied is Godes gave, 't hijgt naar zijnen oorsprong weêr, 
Zinken dan mijn vreugdelichten, ook de kommer zinkt ter neêr. 
Kwijn dan vrij mijn stergevonkel, 't is voor d' uchtendzonnegloor, 
Als de Godsbazuinen schallen, breekt op eens mijn morgen door. 
Eenmaal zal der Englen either zalig trillen in mijn hand, 
Bij den rei der uitverkoornen van het hemelsch Vaderland! 

De dichtstukken zijn meestal uitgebreid, zoo als reeds blijkt uit de inhouds-opgave. Deel I: ‘Poëzij; Babel's val; Pella, of de tocht uit Jeruzalem; Het Labarum; julianus; alarik; hendrik thomasz.; lancelot van brederode; De Watergeuzen; simon schoorel; 1648 en 1848; Het ware schoon; Afscheid.’ Deel II: ‘Delila; martha; jezaja; Broederliefde; Uit r.

{==731==} {>>pagina-aanduiding<<}
pollock's Course of Time; De Sterrenhemel; Gezangen voor de openbare Godsdienst; brutus; gustaaf adolf; De Abdij van Rijnsburg; De Geuzen te Enkhuizen; pibo harda; willem III; De derde October 1830; Zeeland; Schipbreuk van de Wassenaar en Waterloo in 1827; Koning willem's Jaarfeest, 24 Aug. 1831; Oranje Boven’; vier gelegenheidsgedichten, en ‘des Dichters Vaderland’. Reeds de titels beloven dat het iets degelijks is wat hier wordt aangeboden, en de inhoud der stukken draagt alle bewijzen, dat de Dichter een man is van grondige studie, helder oordeel en gekuischten smaak, die niet de goedkeuring van flaauwe en oppervlakkige lezers wil verwerven, maar ook bij de verstandigen onder ons publiek den lof zal inoogsten, dat hij in het dichterlijk kleed schoone waarheden op voortreffelijke wijze heeft gehuld. Wij danken den begaafden, wetenschappelijken grijsaard voor zijn aangeboden geschenk, en hopen dat de schoone voldoening, die hij bij de uitgave wenschte, hem niet moge ontgaan.
†.




Kinderlijke Dichtstukjes van H. Tollens, C.Z. Uitgegeven ten voordeele der Bewaarschool te Rijswijk. Te 's Gravenhage, bij P.H. Noordendorp. 1856. In 8vo. 44 bl. f 1-:

Dit is niet het laatste werk van den grooten Volksdichter, want de twintig dichtstukjes, hier aangeboden, zijn vroeger geplaatst ‘in een uitgebreid werk voor de jeugd’, en in Augustus 1.1. dááruit ‘bijeengeraapt’; maar het is, helaas! de laatste bundel van zijn werk voor welks uitgave hij-zelf heeft kunnen zorgen. Menschlievende Dames verzochten hem, ‘om een toepasselijk dichtstukje op te stellen’, en ten voordeele van Rijswijk's bewaarschool in 't licht te geven; aan dat verzoek kon hij niet voldoen, want ‘het verzenmaken’ was hem ‘een pijnlijke inspanning geworden’ - maar hij deed méér: hij bestemde alle deze dichtstukjes tot het gewenschte doel, en eindigde dus zijne dichterlijke loopbaan met eene weldaad. En die weldaad kan voor de begiftigde school van groot belang worden; want wie, al had hij de werken van tollens niet, zou dit boekje willen missen, die kinderen heeft, en

{==732==} {>>pagina-aanduiding<<}
hier gelegenheid vindt om hun wijze lessen te geven, in vormen die zich van zelve in 't hoofd prenten. Als iemand, die maar eenig geheugen heeft, twee- of drie malen leest van ‘Gods geboden’:

Neen, overtreedt ze tot geen prijs 
De wetten ons van God gegeven: 
Wat is hij dwaas, die wil weêrstreven, 
Wat is hij, die gehoorzaamt, wijs! - 

dan vergeet hij 't niet weder. Het is ééne der onderscheidende hoedanigheden van tollens' verzen, en hij moet daar veel genoegen van hebben gehad, dat men die zoo gemakkelijk van buiten kan leeren; het ligt voor een goed gedeelte dááraan, dat ze drok in de Rederijkerskamers worden voorgedragen; maar die algemeene hoedanigheid maakte dan ook wat tollens nog bijzonder voor kinderen bestemde, ongemeen voor kinderen geschikt. Méér zullen we van dit lieve bundeltje niet zeggen, dat geene aanprijzing noodig heeft. - Doch, ja, nog iets! Wij wenschen alle onze huisvaders en huismoeders zoo echt Christelijk gezind, dat elk hunner het boekje zijnen kinderen in de hand geve, opengeslagen bij bl. 25, om het allereerst van buiten te leeren, wat daar staat, om jeugdige geesten te bekwamen tot ‘Verdraagzaamheid’ in rijpere jaren:

Vermeet u niet dengeen te doemen 
Die anders denkt dan gij. 
Wie zijn wij, blinde schepslen, wij, 
Die op onfeilbre kennis roemen? 
Wie anders bidt dan ons behaagt, 
En anders leert dan wij begeeren - 
Wie durft het wagen, hem te weren, 
Als zelfs hem God verdraagt!? 
 
Wat leer eens anders Kerk verkonde, 
Er is maar één gebod: 
Bemint uw naasten, vreest uw God, 
Betracht de deugd en vliedt de zonde. 
Wie dat belijdt, en niets dan dit, 
Die dient voorwaar geen valsche goden; 
Die doet wat christus heeft geboden, 
Voor welk altaar hij bidt. 






{==733==} {>>pagina-aanduiding<<}

Holland. Almanak voor 1857. Uitgegeven door Mr. J. van Lennep. Te Amsterdam, bij Gebroeders Kraay. 1856. In kl. 8vo. 247 bl. f 3-90.

Bij het ter perse leggen van dit blad ontvangen wij dit Jaarboekje, nog tijdig genoeg om zijne verschijning aan te kondigen; doch te laat om 't te doorlezen, en van den inhoud verslag te doen. Op de lijst er van zien wij de namen van j. ter gouw, s.j. van den bergh, enz., h. tollens, c.z., gerard keller, fred. wijsman, Mr. l.j.a. tollens, p.a. van den bergh, Dr. h.a. sels, a.j. de bull, nicolaas beets, p.a. de génestet, n. donker, w.j. van zeggelen, h.j. schimmel, j.j.l. ten kate. Behalve door deze, op slechts enkele uitzonderingen na, met grooten lof bekende, of beroemde Dichters en Schrijvers, is Mr. j. van lennep, die zelf meer dan tachtig bladzijden druks tot den inhoud heeft bijgedragen, bijgestaan door didymus, en ook weder door den schoolmeester, van wien de liefhebbers van diens kluchtig genre twee stukken ontvangen: ‘Het Paard’ en een ‘Kort begrip van de Romeinsche Historie’, wèl geschikt om ieder te doen lagchen. Ernst en luim wisselen elkander af in dezen Jaargang, gelijk in elken vroegeren. De platen en de band zijn fraai, en het boekjen is dus bijzonder geschikt om tot een geschenk te dienen, niet alleen op Nieuwejaarsdag, maar reeds op het vrolijke St. Nikolaasfeest. Daartoe zij 't voorloopig hier aanbevolen.




Algemeene Kunstwoordentolk, bevattende de vertaling en verklaring van alle vreemde woorden en zegswijzen, die in geschriften van allerlei aard, in de taal der zamenleving, in handel, bedrijf enz. voorkomen. Door J. Kramers, J.Z. Tweede, verbeterde en vermeerderde druk. Te Gouda, bij G.B. van Goor. 1855. In roijaal 8vo. 1032 bl. f 9-90, geb. f 10-40.

Dat van dit veelomvattend Handboek een tweede druk is noodig geworden, getuigt van de gunst die deze tolk bij het publiek reeds verworven heeft. Wij hadden er nog geen kennis mede gemaakt toen 't werk ons ter beoordeeling werd gezonden, en daarom hebben wij met de aankondiging gewacht, tot ons uit eigen ervaring zou zijn gebleken, in hoe ver de

{==734==} {>>pagina-aanduiding<<}
inhoud aan den titel beantwoordt. Dat geeft ons nu het voordeel, een gevoelen er over te kunnen uitspreken op de ervaring gegrond. Sedert vele maanden, namelijk, heeft deze Tolk dagelijks naast ons gelegen, en zoo dikwijls ons een uitheemsch woord onder de oogen of voor de pen kwam, stelden wij hem op de proef. Wij hebben hem alzoo honderdenmalen opengeslagen en ondervraagd; doch hij heeft die proef glansrijk doorgestaan. Wij kregen, maar op zéér enkele uitzonderingen na, altijd een goed, bondig, duidelijk en volledig antwoord, en niet zelden nog eene wetenschappelijke, historische, of andere bijzonderheid als op den koop toe. Nu gevoelen onze lezers van zelf, hoe noodig en nuttig, ja schier onmisbaar zulk een Handboek kan zijn op de kantoren van handelaren en Industriëlen, maar ook in elke huiskamer waar gelezen wordt; want het is waar, wat de Heer kramers zegt in zijne Eerste Voorrede: ‘Ieder toch weet, hoe de gesprokene taal van het dagelijksche leven en den gezelligen omgang, hoe de geschreven taal in boeken en geschriften van allerlei aard, in dagbladen, maandwerken, aankondigingen enz., hoe de taal van handel, kunst, wetenschap, overvloeit van vreemde woorden, die men vaak niet in hunne volle beteekenis en afkomst verstaat, en verkeerdelijk aanwendt of uitspreekt.’
Het is in onze oogen ook eene groote verdienste van dit boek, dat het den uitheemschen term niet alleen omschrijft, maar in verre de meeste gevallen een goed gevormd Nederduitsch woord er voor aangeeft, en overal waar het te verklaren woord twee of meer beteekenissen heeft, de eigenlijke en letterkundige zin (blijkbaar uit den bijgevoegden etymologischen oorsprong) voorop plaatst. De Kunstwoordentolk is daardoor uitmuntend geschikt niet slechts om vreemde woorden, waar zij voorkomen, in hunne eigenlijke beteekenis en waarde te doen verstaan, maar ook om het onnoodig en afkeurenswaardig gebruik van vreemde woorden van lieverlede te doen ophouden. Het is ook tot dat einde inzonderheid, dat wij dit boek in de handen wenschen van allen die onze rijke en schoone moedertaal nog met allerlei poespas van vreemde woorden ontsieren.
Bij vergelijking met den eersten druk, waarvan wij 't geluk hebben gehad een exemplaar in handen te krijgen, is ons gebleken, dat de tweede zich in vele opzigten gunstig daar-
{==735==} {>>pagina-aanduiding<<}
van onderscheidt. Vele artikelen zijn geheel omgewerkt, en eene menigte woorden, die overbodig waren, zijn weggelaten; daarentegen is de tweede druk met een groot aantal woorden verrijkt, die den zamensteller vroeger waren ontsnapt, of eerst sedert de uitgave van den eersten druk in gebruik zijn gekomen. Bij de woorden aan het Grieksch ontleend, die veelal op de c voorkwamen, heeft hij nu - naar ons gevoelen te regt - de k gebruikt; dat heeft eene aanmerkelijke verschikking veroorzaakt, maar is ook werkelijk eene verbetering. Zoo heeft ook de aanduiding en afbeelding der uitspraak vele wijzigingen ondergaan, die even zoo vele verbeteringen zijn; doch die aanduidingen zullen, uit den aard der zaak, in vele gevallen wel immer onvolkomen blijven.
Dat zulk een boek geheel zonder fouten of misstellingen zoude zijn, laat zich niet denken. Nu en dan vonden wij ook het eene en andere, dat in volgende drukken nog weêr verbeterd kan worden. Wij zochten, b.v., te vergeefs naar chambre obscure. Bij nazoeken vonden wij dien naam onder camera obscura; doch eene verwijzing daarheen zal niet overbodig zijn. Cavéren is van zijne plaats gedwaald, onder cavilléren. Bij clair-voyant staat: met geopende oogen, dat kennelijk zijn moet: met gesloten oogen. Onder faute misten wij Fautief. Of faveur nog behoeft vertolkt te worden, weten wij niet; maar 't staat onder fautor, en daar zullen de gebruikers van het boek 't wel zeker niet zoeken. Zoo vonden we eenige kleine onvolkomenheden, die echter de waarde van het werk in niets verminderen, en ook niet noemenswaardig zijn, als wij bedenken, dat onze proef vele maanden lang heeft geduurd. Wij verheugen ons het werk te bezitten, dat onze schrijftafel niet weêr verlaten zal, en brengen den geleerden, volijverigen Zamensteller dank en hulde er voor toe; terwijl wij 't gebruik van dit zijn Handboek, om de bovengemelde redenen, ieder aanbevelen die gaarne goed wil verstaan wat hij leest, en, schrijvende, onze rijke moedertaal ongaarne met vreemde woorden ontsiert.
De typographische uitvoering is ongemeen correct en fraai. De letter en het papier zijn zoo helder, dat men het zéér compresse van den druk naauwelijks opmerkt. Het boek bevat nagenoeg den inhoud van tien kapitale deelen in gr. 8vo. en is toch voor ieder zeer handelbaar. Het geheel strekt beide den Zamensteller en den Uitgever tot groote eere.


{==736==} {>>pagina-aanduiding<<}

Beknopt Leerboek voor de Algemeene Geschiedenis, door Dr. J.A. Wynne, Praeceptor aan het Stedelijk Gymnasium te Groningen. Tweede Stuk. Middeleeuwen. Tweede, geheel omgewerkte en veel vermeerderde druk. Te Groningen, bij J.B. Wolters. 1856. In post 8vo. VIII en 222 bl. f 1-40.

Van den lof aan het Eerste Stuk van dit Leerboek gegeven, behoeven wij bij de aankondiging van dit Tweede niets terug te nemen. Geene mindere zorg dan aan de Oude is aan de Geschiedenis der duistere Middeleeuwen besteed, en in een kort bestek is veel geleverd. Dat in deze uitgave ook aan de lotgevallen van ons land eene plaats is ingeruimd, achten wij eene verbetering. Er bestond geene voldoende reden om ze achter te laten.
Slechts een paar aanmerkingen zijn ons voorgekomen. In de Inleiding wordt gezegd: dat het Pausdom inzonderheid door de Kruistogten ten toppunt zijner magt verheven werd. Wij kunnen dit niet onbepaald toegeven. Het voordeel dat het Pauselijk gezag uit de Kruistogten trok, werd meer dan opgewogen door het nadeel dat het leed ten gevolge van den ongelukkigen, met der Pausen beloften in strijd zijnden, afloop van die togten, en van den uitgebreiden gezigtskring die zich voor Europa's volken ontsloot, bij het bezoeken van vreemde landen en het bekend raken met andere zeden en gewoonten. Insgelijks moeten wij betwijfelen, of, gelijk op bl. 96 staat, de invloed der Kruistogten op de zedelijkheid bepaald ongunstig geweest is? Wij gelooven eer het tegendeel, en dat onze hedendaagsche beschaving veel aan hen verschuldigd is. - Onjuist wordt op bl. 22 de benoeming van willebrord tot Bisschop van Utrecht aan karel martel toegeschreven. Deze kon ze voorstaan en bevorderen, de benoeming zelve geschiedde door den Paus. - Bl. 32 heet karel de groote in zijne levenswijze matig. Volgens het berigt van een tijdgenoot nuttigde hij voor zijn gewoon middigmaal een vierde van een schaap, of een paauw, of eene kraan, of een gans, of een haas, behalve de bijkomende geregten, en was hij ook in het gebruik van den wijn geenszins spaarzaam.


{==737==} {>>pagina-aanduiding<<}

Boekbeschouwing.




Joannis Tideman, Phil. Theor. Mag. Litt. Hum. Doct., Oratio de Theologiae in Remonstrantium Reformatorum Seminario Professione, quam habuit, quum, die XXXI m. Martii anni mdccclvi, in Illustris Athenaei Amstelodamensis Auditorio majori, Professionem illam publice auspicaretur. Amstelodami, apud P.N. van Kampen. In gr. 8vo. 32 bl. f :-50.

Deze Inwijdings-rede onderscheidt zich van andere soortgelijke gelegenheids-redenen, zoo wel door het onderwerp dat daarin behandeld is, als door de wijze van behandeling zelve, hier gevolgd. De gewoonte brengt mede dat de Hoogleeraar, die zijn ambt aanvaardt, zijne gedachten en inzigten mededeelt, met opzigt tot de wetenschap die hij onderwijzen zal, en zich verklaart omtrent den weg dien hij daarbij meent te moeten inslaan en bewandelen. Zoo blijkt het dan wat men van hem verwachten mag, en met welk regt aan hem de leerstoel is opgedragen, van waar hij voortaan de studerende jongelingschap leiden zal. Dat nu de Heer tideman, na meer dan vijf-en-twintig-jarige Evangeliedienst, tot opvolger van zijnen leermeester abr. des amorie van der hoeven benoemd, zich een onderwerp kiezen zou, uit het midden der Godgeleerde wetenschap, naar haar tegenwoordig standpunt, genomen, ware welligt te veel gevergd, al acht men er hem ook volkomen toe in staat. Maar zeker heeft niemand, ook zelfs de scherpzinnigste niet, vooruitgezien, wat geschied is, t.w.: dat hij over het Hoogleeraarambt zelf, dat hij aanvaardde, het woord zou voeren. De keuze moet zijne hoorders hebben verrast. Toch was het niet de geschiedenis van dat ambt, die hij behandeld heeft, zoo als men misschien op het eerste hooren vermoedde. Na de feest-rede van zijnen voorganger, bij het twee-honderd-jarig bestaan van het Seminarium der Remonstranten gehouden, en de uitgave van het Gedenkboek daarvan, viel hierover wel niets nieuws of belangrijks meer te zeggen. Maar het is over dat ambt zelf, dat Prof. tideman gesproken heeft, ter beantwoording van de drievoudige vraag:

{==738==} {>>pagina-aanduiding<<}
Quis mihi munus tribuit? Quem in finem? Qua lege? En daarbij vond hij gereede aanleiding om zijne benoeming, die van wege de Kerk geschied is, als een bewijs te doen kennen van het belang dat de Kerk heeft bij de Godgeleerde wetenschap, en als een navolgenswaardig voorbeeld voor andere Kerkgenootschappen in onze dagen; om het oogmerk zijner benoeming, de opleiding van toekomstige Evangeliedienaren, in het vereischte licht te plaatsen; en het voorregt te roemen, dat hem de vervulling zijner taak is opgedragen zonder dat hij gebonden is aan Kerkelijke formulieren: doctrinam tantum et pietatem requirit Societas.
Wij achten deze keuze des onderwerps niet ongelukkig, overtuigd, als wij zijn, dat de betrekking door Prof. tideman aanvaard, veel eigenaardigs bezit, waardoor zij zich van die der Hoogleeraren aan onze Hoogescholen onderscheidt. Maar dat onderscheid is toch, zoo wij meeneu, in de drie bijzonderheden, hier behandeld, zeer onvolledig uitgedrukt. Wij erkennen: de overige Hoogleeraren, die der Doopsgezinden alleen uitgezonderd, ontvangen hunne aanstelling niet van de Kerk, maar van den Staat, die hen bezoldigt. Hieruit volgt echter geenszins, dat zij tot de Kerk in geenerlei betrekking zouden staan, of zich om haar niet te bekommeren hebben. Bekend is het, dat de Hervormde Kerk van de haar door den Staat verstrekte gelegenheid tot opleiding van hare aanstaande dienaren vrijwillig blijft gebruik maken, en niet slechts de voorlichting der Hoogleeraren in hare hoogste Kerkelijke vergadering zich ten nutte maakt, maar ook prijs stelt op hunne Evangelieprediking in de Gemeente. En waartoe zijn zij anders geroepen dan om, even als tideman, de jongelingschap, die zich voor de gewijde bediening voorbereidt, door middel der wetenschap te vormen? En wie heeft gehoord van eenige verbindtenis aan Kerkelijke formulieren, waardoor zij in hunne beoefening der Godgeleerdheid zouden belemmerd zijn? Wij zien dus volstrekt niet in, dat hierin zou gelegen zijn de eigenaardigheid van het Hoogleeraarambt door Prof. tideman bekleed, en achten in zoo verre de ontwikkeling even als de keuze van zijn onderwerp min gelukkig. Ook komt het ons voor, dat hij het minder gekozen heeft om daarover eene volledige, wèl doordachte, afgeronde Oratio te houden, dan wel om, naar aanleiding daarvan, allerlei in het midden te

{==739==} {>>pagina-aanduiding<<}
brengen, wat zich bij zulk eene gelegenheid gevoegelijk zeggen laat. Zijne Redevoering is meer eene toespraak geworden dan de gewoonte, bij eene plegtigheid als de aanvaarding van eenig Hoogleeraarambt, medebrengt. De toon is meer gemeenzaam dan daarbij elders gemeenlijk wordt aangeslagen. En de aanspraak tot de studenten gerigt, gaat aan die waarmede de Curatoren en Hoogleeraren worden toegesproken, een weinig zonderling vooraf. Desniettemin zal de indruk, bij het hooren, zoo wij vermoeden, niet ongunstig zijn geweest, en heeft ons de lezing aangenaam bezig gehouden. Er komt velerlei in voor, dat van bekwaamheid, heldere inzigten en heiligen ernst voordeelig getuigt. Ook het Latijn, ofschoon minder klassiek in vormen dan misschien wenschelijk ware, en doorgaans door de style coupé, dien het niet verdraagt, ontsierd, is blijkbaar gemakkelijk uit de pen gevloeid. Ja, wij twijfelen geen oogenblik, of de man, die, door pligtbesef genoopt, op zijnen leeftijd zich bereid verklaarde, om de taak van zijnen hooggeroemden leermeester op te vatten, zal, onder hoogeren zegen, volkomen in staat zijn, om het door de Broederschap geleden verlies te vergoeden, al ontbreekt hem ook die zeldzame gave van uiterlijke kanselwelsprekendheid, waardoor van der hoeven heeft uitgemunt.
Nog een paar vragen. Wij dingen niets af op den roem zijner voorgangers in het Hoogleeraarambt; maar van waar toch, dat, zoo dikwijls hij hunne namen noemt, de voorganger van van der hoeven, konijnenburg, verzwegen wordt? Het heeft er iets van, daar ook van der hoeven van hém plagt te zwijgen, als of men zich schaamt hem in de achtbare rij te plaatsen, en zijne gedachtenis wil uitwisschen uit het getrouw geheugen der menschen. En als er (p. 14) gezegd wordt: dat er in onze dagen verschillende rigtingen gevonden worden onder de Godgeleerden, en deze beschreven worden als een dogmatismus critico-dialecticus, een dogmatismus politicoecclesiasticus en een spiritualismus poetico-philosophicus, hebben wij daarin dan eene beknopte karakteristiek te zien van hetgeen de drie Godgeleerde Faculteiten in ons Vaderland, te Leiden, Utrecht en Groningen, kenmerkend onderscheidt? In dat geval teekenen wij tegen deze, in menig opzigt, onjuiste qualificatie protest aan, vooral wanneer, daartegenover, geroemd wordt de Theologia rationalis, Biblico-Euangelica, practica,

{==740==} {>>pagina-aanduiding<<}
quae Remonstrantium plerumque fuit. Of is, zoo men wil, de Leidsche Theologie niet rationalis, de Utrechtsche niet Biblico-Evangelica, de Groningsche niet practica? In allen gevalle zal de Dogmatiek die aan het Remonstrantsch Seminarium onderwezen wordt, niet vreemd kunnen blijven aan de ontwikkeling van onze dagen, of zij zou onbruikbaar zijn.





De Hoogleeraar Abraham des Amorie van der Hoeven herdacht door zijnen leerling en opvolger Joannes Tideman, bij de opening van diens Onderwijs in de Godgeleerdheid aan de Kweekschool der Remonstranten te Amsterdam. Te Amsterdam, bij P.N. van Kampen. 1856. In gr. 8vo. 74 bl. f :-80.

Dat de dankbare leerling, zijnen leermeester opgevolgd, bij de opening zijner lessen de gedachtenis van zijnen voorganger huldigt, en uitweidt over diens lof, niets natuurlijker in ons oog dan dit. Te eerder werd Prof. tideman door zijn gemoed gedrongen om uitvoerig over des amorie van der hoeven te spreken, omdat hij, in het bezit gesteld van 's mans schriftelijke nalatenschap, zich had voorgenomen zijn leven te beschrijven, maar door de aanvaarding eener nieuwe levenstaak daarvan, zijns ondanks, had moeten afzien. En met moeite had hij zich weêrhouden, om niet reeds bij gelegenheid der Inwijdings-rede zijne beeldtenis te schetsen. ‘De optimo praeceptore dicere’ - zegt hij - ‘cupiebat animus. Unum me retinuit. Metus, ne hoc agens, cum Patris (hij spreekt tot Prof. m. des amorie van der hoeven) munus susciperem, Patris vicarius videri vellem.’ Daarom heeft hij, terstond daarop, gedurende drie achtereenvolgende dagen, telkens een geheel uur toegewijd aan het spreken over hem. En wat hij tot zijne leerlingen sprak, dat geeft hij thans, aan allen die er belang in stellen, te lezen.
Het valt moeijelijk om van deze drievoudige toespraak naauwkeurig verslag te geven. Er komt niet weinig goeds en behartigenswaardigs in voor; maar de lucidus ordo laat, zoo wij meenen, iets te wenschen over, en de eenheid ontbreekt. Eerst wordt in het breede geroemd de waarheid van geheel zijn wezen, die ook een der schoone kenmerken was van zijne wetenschap en zijn onderwijs, en waaruit zich tevens verklaren laten de aard en omvang zijner letterkundige werkzaamheid.

{==741==} {>>pagina-aanduiding<<}
Daarna wordt hij geroemd als een die zich zelven kende zoo als weinigen, en zijne gave met ernstige zorg ontwikkelde. En, eindelijk, wordt nog de aandacht bepaald bij zijne regte waardeering van den vorm, het praktisch doel van zijne wetenschap en zijn onderwijs, zijne heilige liefde voor de Evangeliebediening, en zijne belangstelling in zijne leerlingen. Men ziet dat het hier niet aan verscheidenheid van stof ontbreekt. Ook klinkt de toon van gemeenzaam onderhoud, die hier wordt aangeslagen, bij zulk een onderwerp en voor dat gehoor niet onaangenaam, al had, onzes inziens, de vermelding van den beslissenden stap, die tideman's leven aan het meisje zijner keuze verbinden zou (bl. 70), zonder schade kunnen zijn gemist. En wie is er, die hem zijne dankbare vereering van een geliefden leermeester, die uit elk zijner woorden spreekt, zou willen ten kwade duiden in eenig opzigt? Maar daaruit volgt nog niet dat het gesprokene juist door den druk moest worden gemeen gemaakt. Uitbundige lofspraak wekt ligtelijk tegenspraak op. Er was ook over den gevierden man reeds zoo veel gezegd en geschreven, dat het publiek geacht kon worden, genoegzaam aangaande zijne verdiensten te zijn ingelicht. En het is geene ligte taak, om, sprekende over een ontslapene, volkomen waar te zijn. Zullen wij opregt zijn? Dan betuigen wij onbewimpeld: dat wij gewenscht zouden hebben de uitgave dezer bladzijden te kunnen verhinderen. Na onlangs in deze ‘Letteroefeningen’ ons oordeel over den hooggeroemden Kanselredenaar, tegenover de overdrijving van Prof. domela nieuwenhuis, met bescheidenheid te hebben uitgesproken, lust het ons niet, andermaal in bijzonderheden aan te wijzen, binnen welke grenzen de lofrede moest beperkt zijn gebleven. Dit is ook onnoodig, nadat de
‘Godgeleerde Bijdragen’ daarover, in overeenstemming met het door ons gezegde, maar uitvoeriger nog, veel waars in het midden hebben gebragt. Wij althans zouden de verdediging van tideman's drievoudige toespraak tegenover de gemaakte aanmerkingen in geen geval op ons durven nemen. En waartoe hier sommige bijzonderheden vermeld, die, om de eer der nagedachtenis van van der hoeven, beter verzwegen waren, vooral voor studenten? Van dien aard is o.a.: dat hij ‘kennelijk veel waarde hechtte aan de goedkeuring en ingenomenheid der menschen’ (bl. 7); dat ‘hem bij zijne vele groote en zeldzame gaven niet die van een

{==742==} {>>pagina-aanduiding<<}
wetenschappelijk genie, van een scherp dialectisch hoofd, van een diepen philosophischen geest geschonken waren’ (bl. 9); dat hij ‘eens zelfs veiligheidshalve, om niet in de armen der Neologie te vallen, het kerkelijk leerstuk der Drieëenheid wilde aannemen’ (bl. 14); dat hij ‘onder zijne voornemens tegen den tijd dat hij Predikant zou zijn, zich de verpligting voorschreef: ‘om altijd wat nieuws te geven’ en ‘zich boven het gros der Leeraars te verheffen’ (bl. 42); dat ‘het in hem niet vallen kon, aan abstractiën zijnen tijd en zijne gaven te wijden’ (bl. 55); dat ‘hij zich reeds vroeg zijne roeping bewust was, om - gelijk hij het nederschreef - als hervormer op te treden in de broederschap (bl. 58); dat hij voor zich-zelven veel behoefte had aan gezellig verkeer en zich gaarne onder de menschen bewoog, en wat dies meer zij. Dit alles had kunnen en moeten verzwegen zijn, zonder dat daarom de waarheid der voorstelling er onder had behoeven te lijden. Vooral voor studenten had het moeten verzwegen zijn, omdat zij, in de jaren hunner ontwikkeling, zich juist op zulke trekken, of liever zwakheden van den beroemden Hoogleeraar kunnen beroepen, om daarmede de hunne, die veeleer ernstig moeten bestreden worden, te verontschuldigen. En beroept tideman er zich op, om de onpartijdigheid zijner lofspraak te staven, wij beweren: dat hij daardoor eenigermate ontrouw is geworden aan zijn voornemen, aan den ingang blootgelegd. Daar heet het: ‘Wat ik anders bij de opening mijner lessen voor u en voor mij zelven zou hebben op te merken van de eischen onzer wetenschappelijke oefeningen, daarvan zal hij ons het voornaamste herinneren’ (bl. 5). Bovengenoemde bijzonderheden nu, benevens vele andere, die mede aangeroerd of vermeld worden, kunnen wel niet gerekend worden bevorderlijk te zijn aan de bereiking van dat oogmerk.
Wij eindigen met den wensch: dat het den Heer tideman moge vergund zijn, om zijnen voorganger in hetgeen deze voortreffelijks bezat, op zijde te streven, zonder hem juist onbepaald en in alles te willen volgen, en dat Gods vaderlijke zegen in ruime mate rusten moge op het onderwijs in de Godgeleerdheid, dat hem aan de Kweekschool der Remonstranten te Amsterdam is opgedragen. Aan bekwaamheid, veelzijdige ervaring en heiligen ijver ontbreekt het hem daartoe wel allerminst.





{==743==} {>>pagina-aanduiding<<}

Het Wezen der Godgeleerdheid en hare beteekenis voor Wetenschap en Leven; het groote Vraagstuk van onzen Tijd. Door J. Post, G.Z., Predikant te Asch. Eerste Afdeeling. Het Wezen der Godgeleerdheid. Te Purmerende, bij L.G. Post. 1856. In gr. 8vo. VI en 99 bl. f 1-25.

Geeft de S. zijne hoop te kennen: ‘dat zijne voorstelling eene scherpe kritiek zal uitlokken, wrijving doen ontstaan, en aldus de ideën op het door hem behandelde punt verhelderen’ - wij willen gaarne aan zijnen wensch voldoen, door, na herhaalde lezing, een geregeld verslag van zijn geschrift te geven, en het, zoo veel wij vermogen, aan eene naauwlettende toetsing te onderwerpen.
Al aanstonds dan in 't Voorberigt stuiten wij op zijne verklaring, dat hij met de uitgave mede beoogd heeft, voor zichzelven te leeren, of de weg, door hem betreden, de ware wezen kan’, daar toch ‘de man, die een verkeerden weg tot zelfontwikkeling blijft betreden, zich-zelven vermoordt, en tot niets meer nut is’. Bij de in 's menschen beperktheid gegronde betrekkelijkheid van het ware, door p. op bl. 35 en volgg. voorgestaan, en ook door ons aangenomen, zouden wij meenen dat er meer dan één, ja, misschien zeer vele subjectief-ware wegen tot zelf-ontwikkeling kunnen bestaan, en het dus met de zelfvermoording zóó ligt geen nood heeft.
Inleiding. Eerste Hoofdstuk. Doel van dit geschrift. Beide in dit en in 't volgende Hoofdstuk bespeuren wij, hoe de paradoxe bewering van sommigen, die de Godgeleerdheid uit de rij der Wetenschappen, waarin zij weleer bovenaan stond, ganschelijk willen wegvagen, den Heer p. tot schrijven heeft genoopt. Ofschoon hij geene namen noemt, denkt men hierbij als van zelven, onder de Duitschers aan eenen strauss en feuerbach, en ten onzent aan de Hoogleeraren opzoomer en van vloten: de laatste desniettemin bij voortduring op zijn Doctoraat in de Godgeleerdheid bogende. Wij voor ons zouden op hunne stelling met tamelijke gerustheid het opinionum commenta delet dies toepassen: de Godgeleerde werken van eenen scholten, b.v., zien er ons nog al wetenschappelijk uit; en althans hebben we naar geen nieuw verdedigings-materiaal omgezien sints de keurige en onweêrlegd gebleven brochure

{==744==} {>>pagina-aanduiding<<}
van Prof. van hengel: ‘Over de Godgeleerdheid in het algegemeen en hare betrekking tot het onderwijs op 's Lands Hoogescholen in het bijzonder; waarvan dan ook door p. veelzins gebruik is gemaakt. Met dat al, van alle polemiek afgezien, blijft het op zich-zelven een hoogst belangrijk pogen, het wèl gefundeerde regt der Godgeleerdheid op den naam van wetenschap opzettelijker en uit meer oogpunten uiteen te zetten, dan dit door v.h. behoudens zijn bijzonder oogmerk geschieden kon. In 't voor ons liggend Hoofdstuk wordt die belangrijkheid geschetst, met het oog op de thans heerschende partijen der Ultramontanen, Ultra-orthodoxen, Ultra-liberalen en Gematigden. Wordt er van de eerste drie aangetoond, welke waardij de Godgeleerdheid voor hen-zelven of voor hunne beoordeeling heeft, de laatsten, die er - een merkwaardig teeken des tijds! - 't slechtst afkomen, krijgen alleen eene bezijden 't spoor rakende Philippica te hooren; waarin zij, onder meer, van lafhartigheid en onverschilligheid beticht worden, alsmede dat zij, met de oude eclectische wijsgeeren, ‘geen bepaald beginsel volgen, maar hier en daar wat overnemen, naar mate het in hunne kraam te pas komt’. Zeker, de arme Eclectici hebben het tegenwoordig zwaar te verantwoorden. Wanneer nu echter, b.v., eens iemand hunner de voorstellingen van de Heeren scholten en pareau, als deze Gods Vaderliefde en gene Gods Souvereiniteit wat éénzijdig op den voorgrond stelt, tot één geheel verbond, door, met herinnering aan de Oostersche Herdersvorsten, van Gods Vaderlijke Souvereiniteit te spreken, zou dan de zoodanige - om nu van de lafhartigheid en onverschilligheid te zwijgen - den naam van beginselloos verdienen? Inderdaad?
De Heer p. erkent zelf, en onze lezers hebben 't ook reeds kunnen opmerken, dat het Tweede Hoofdstuk zijner Inleiding: Belangrijkheid van het onderwerp, eenigzins met het eerste inéénloopt. Zich, om later op te geven redenen, tot de Christelijke Godgeleerdheid bepalende, levert hij ons hier eene beknopte historische ontwikkeling van de subjectieve waardij dier Godgeleerdheid door alle eeuwen heen. Met zijne, zoo hier als naderhand (bl. 88) verdedigde, stelling, dat, terwijl onder vorige Godsdiensten de menschen slechts naar hunne betrekking tot het algemeen, tot staat of volk, geschat werden, door het Christendom, daarentegen, de individu op den

{==745==} {>>pagina-aanduiding<<}
voorgrond trad, zouden we grootendeels vrede hebben, bijaldien niet het overdrevene: ‘volgens de leer van het Nieuwe Testament is de individu alles’, de waarheid-zelve tot onwaarheid maakte. Daargelaten nu eens de verhouding van 't Christendom tot de vaderlandsliefde, welke ons ten minste geene vijandige, zelfs geene onverschillige toeschijnt; maar hoe is 't mogelijk, dat de S. ook in de verte niet aan de Kerk blijkt gedacht te hebben, binnen wier kring het individuële leven der Christenen toch altoos min of meer in het gemeentelijke wordt opgelost?
Het Derde Hoofdstuk: Omvang en Plan van het Onderzoek, behelst, volgens belofte, de redenen, weswege p. zijn onderzoek niet verder dan tot de Christelijke Godgeleerdheid uitstrekt. Hij betoogt, namelijk: dat noch de Heidensche, noch de Joodsche, noch de Mohammedaansche, maar uitsluitend de Christelijke Godsdienst eene wetenschappelijke ontwikkeling van het Godsbegrip toelaat. Wij vergeleken hier de korte schets, die v.h., t.a.p., bl. 9 en volgg., van de geschiedenis der Godgeleerdheid geeft; doch, bij de schijnbare zamenstemming, bleven we op 't niet geringe verschil hechten, dat v.h., ofschoon ook hij verklaart: ‘Met clemens van alexandrië heeft de Godgeleerdheid als wetenschap eigenlijk een aanvang genomen’ - waarbij men 't woordje ‘eigenlijk’ niet als ongeschreven beschouwe - nogtans de kiemen dier wetenschap in Heiden en Jood niet voorbijziet, terwijl p., daarentegen, de geheele Godgeleerdheid eerst met het Christendom laat geboren worden: eene soort van tooverslag, die, onzes inziens - daar de gang der wereldgeschiedenis niet mechanisch is - op geen enkel historisch verschijnsel past. - Zie hier voorts het plan des S.: ‘De titel van het geschrift wijst den weg, dien ik bij mijn onderzoek betreden moet. In de eerste plaats behoor ik te ontvouwen wat men onder Godgeleerdheid hebbe te verstaan. Ik wil dat beproeven op wetenschappelijk, geschiedkundig, stelselmatig (dogmatisch), wijsgeerig en menschkundig (antropologisch) terrein.’ [Tot dus verre worden we in dit eerste stuk gebragt.] ‘In de tweede plaats moet ik de beteekenis pogen aan te wijzen, welke de Godgeleerdheid heeft voor de wetenschap in het algemeen en de wetenschappen in het bijzonder. Eindelijk vereischt mijn onderwerp, dat ik den invloed gadesla, dien Godgeleerdheid op Godsdienst, zedelijkheid

{==746==} {>>pagina-aanduiding<<}
en eeredienst, als ook op het bijzondere, huiselijke en maatschappelijke leven uitoefent.’
Eerste Afdeeling. Het Wezen der Godgeleerdheid. Eerste Hoofdstuk. Godgeleerdheid op wetenschappelijk terrein. Na aangewezen te hebben, dat noch de kennis der zinnen met hare mechanische - noch die van het oorzakelijk verband met hare chemische - maar alleen die van grond en gevolg met hare organische éénheid den naam van wetenschap mag dragen: na mitsdien de wetenschap van hare subjectieve zijde gedefinieerd te hebben als ‘eene reeks van stellingen, zoo verbonden door grond en gevolg, dat haar laatste grond ligt in eene onmiddellijke uitspraak van het zelfbewustzijn’, van hare objectieve als ‘de vorm van het menschelijk denken’, en van beide zijden te zamen als ‘de wet waarnaar, of de voorwaarde waaronder zich het menschelijke denken aan zich zelf en aan anderen openbaart’, - worden aan de Godgeleerdheid, zal zij op den rang van wetenschap aanspraak maken, deze eischen gedaan: ‘Het voorwerp der Godgeleerdheid is God, of, liever nog, Zijne verhouding tot de dingen; want Zijn wezen kunnen wij evenmin als dat van eenig zinnelijk voorwerp doorgronden. Het begrip dat wij ons naar de Godgeleerdheid van Hem vormen, mag geen resultaat wezen, maar moet een aanvangspunt zijn, want het maakt het wezen der Godgeleerdheid uit. Verder moet het eenen inhoud omvatten, uit welken alle begrippen, God en Zijne betrekking tot de dingen bepalende, kunnen worden afgeleid, zonder ooit te worden uitgeput. En, eindelijk, moet dit grondbegrip zich kunnen niet alleen, maar ook van zelf onderwerpen aan de voorwaarde van het menschelijke denken, dat is aan de wet der voortgaande ontwikkeling.’ - De tweede dezer eischen rust, even als de definitie der subjectief beschouwde wetenschap, en later een gedeelte van het derde Hoofdstuk (bl. 58 en volgg.), op de hypothese: ‘wij vinden voor iedere wetenschap eene eerste, eene grondwaarheid, waaruit alle stellingen in haar
voorkomende worden afgeleid’. Die zelfde hypothese wordt kennelijk ook door v.h. gevolgd; en toch - na lang weifelen, wagen wij de quaestie te opperen: gaat elke wetenschap niet eerder uit van eene grondvraag dan van eene grondstelling? Begint, alles wèl doordacht, de Regtsgeleerdheid niet met de vraag: is er een regt? de Wijsbegeerte met de vraag: is er waarheid? en dus ook de

{==747==} {>>pagina-aanduiding<<}
Godgeleerdheid met de vraag: is er een God? Wij zouden diensvolgens niet zoo gereedelijk als p., en ten deele ook v.h., aan alle Pantheïsme, Atheïsme, Materialisme en Idealisme den naam van Godgeleerdheid ontzeggen, en het tegendeel met p. voor ongerijmd verklaren; of is er niet zoo wel eene negatieve als positieve wetenschap? Ja, maar die negatieve resultaten houden op Godgeleerdheid te zijn: ze gaan op 't gebied der wijsbegeerte over. Doch hoe, indien nu die wijsbegeerte zelve eens tot de slotsom kwame: er is geheel geene waarheid - zou zij, die op geen ander gebied meer overgaan kan, alsdan volgens dien eigensten regel zich-zelve, en alle andere wetenschappen met zich, ten eenenmale hebben vernietigd? Immers neen; er moest altoos - om de definitie van p. te bezigen - een ‘vorm van het menschelijke denken’ blijven, leverde hij van nu voortaan dan ook louter ontkennende uitkomsten.
Tweede Hoofdstuk. Godgeleerdheid op geschiedkundig terrein. Op eene beschouwing van Godsdienst, zedelijkheid, en eeredienst, als takken van denzelfden boom, het Godsbegrip namelijk, laat de S. met een niet zeer geleidelijken overgang een onderzoek volgen naar den historischen oorsprong der bestaande Godsdiensten. Uit de éénstemmige overlevering, die hij in dezen aantreft, worden nu voor het wezen der Godgeleerdheid twee kenmerken door hem afgeleid, die van eene onmiddellijke openbaring en van het persoonlijk bestaan des Allerhoogsten; en de vereeniging dezer beide doet hem de Godgeleerdheid bepalen als ‘de wetenschap van de betrekking waarin God zich-zelven tot de dingen, of in meer beperkten zin, tot de menschen plaatste’. Zich grondende op 't historisch spraakgebruik - welks regtmatigheid intusschen, waarvoor p. 't bewijs schuldig blijft, hier alleen iets zou kunnen afdoen - beweert hij verder: dat de Godgeleerde ‘gebonden zij aan eenen bepaalden inhoud, welke hem door zijne gewijde boeken in het algemeen, en door zijn Kerkgenootschap in het bijzonder gegeven wordt’. Zoo doende komt hij in conflict met v.h., daar deze de Godgeleerdheid in geenen deele tot eene ‘dienares van de Kerk’ wil verlaagd hebben. Onvoorwaardelijk scharen we ons in dezen aan de zijde des Hoogleeraars, naardien de dun gezaaide argumenten, door p. aangevoerd, ons in 't minst niet hebben kunnen overtuigen. Wil hij v.h.'s onweêrsprekelijke stelling: dat ‘het onderzoek der waarheid nog

{==748==} {>>pagina-aanduiding<<}
niet gesloten is’, met zijn gevoelen overeenbrengen, door de opmerking, dat immers ‘ook de Kerk zich nog in het tijdperk van hare ontwikkeling bevindt en er steeds in blijven zal’: wij meenen hem te mogen vragen: maar hoe, indien, b.v., een Roomschgezind Godgeleerde het door u ter sprake gebragte nieuwe leerstuk aangaande de onbevlekte ontvangenis van de H. Maagd verwerpt, zonder er eene kern van over te laten; indien hij derhalve de leer zijner Kerk niet ontwikkelt, maar bepaaldelijk afbreekt, houdt hij dan daarom in uwe oogen op een Godgeleerde te zijn? Misschien brengt ge hiertegen in: dat hij tot de Protestantsche Kerk kan overgaan, en zijne Godgeleerdheid aan deze dienstbaar maken; maar hoe, nog eens, indien hij, met uitzondering van dat ééne, aan al de overige leerstukken van Rome getrouw blijft, en bij gevolg in geen Kerkgenootschap ter wereld kan worden opgenomen, heeft hij dan zijn radikaal van Theoloog onherroepelijk verloren? Geeft v.h. later toe, dat men zich in de werkelijkheid de Godgeleerdheid niet buiten de Kerk kan voorstellen, wij gelooven deze inconsequentie enkel aan de bijzondere strekking van 's mans geschrift te moeten wijten; en wanneer p. nu aanmerkt, dat, zoo de Godgeleerdheid geene dienares der Kerk ware, men ‘geen acht behoorde te slaan op de geloofsbelijdenis der Hoogleeraren in de Godgeleerdheid, ten einde het onderwerp van verschillende zijden beschouwd worden en alzoo tot volmaaktheid komen kon’, dan moge hij hiermede v.h. een weinig schaak zetten, maar niet ons, aan wie zulk een maatregel, in geval er zich geene onoverkomelijke finantiële of regtskundige bezwaren tegen opdeden, allerwenschelijkst zou voorkomen.
Derde Hoofdstuk. Godgeleerdheid op stelselmatig terrein. Wij twijfelen zeer, of wel iemand bij 't lezen van dit opschrift op 't vermoeden zal komen, dat hij hier niets anders en niets meer te zoeken hebbe, dan eene opgave van 't verschil tusschen de Godgeleerdheid en de Wijsbegeerte. Onzes inziens had dit onevenredig kleine Hoofdstuk geheel met het volgende kunnen en moeten worden zaâmgesmolten. - Het verschil wordt overigens daarin gevonden, dat de Wijsbegeerte haren laatsten grond zoekt in de menschelijke rede; de Godgeleerdheid daarentegen - nademaal het Godsbegrip noch eene idea innata, noch het vaste eind-resultaat van alle wijsgeerig

{==749==} {>>pagina-aanduiding<<}
onderzoek wezen kan - op 't grondgebied der overlevering. Ten deele verwijzende naar 't geen we reeds op 't eerste Hoofdstuk hebben aangeteekend, komen wij met nadruk tegen deze stelling op. Naar onze gedachte is het onderscheid tusschen Wijsbegeerte en Godgeleerdheid enkel dáárin gelegen: materialiter, dat de eerste in het algemeen vraagt: wat is waarheid? de laatste in 't bijzonder: wat is waarheid omtrent God? en formaliter, dat de eerste bij uitsluiting de rede; de laatste rede en overlevering beide voor hare bron erkent. Zóó herstellen wij de Natuurlijke Godgeleerdheid in haren zelfstandigen rang van eerste der Theologische wetenschappen, terwijl ze, volgens p., òf in de wijsbegeerte, òf in de positieve Godgeleerdheid geabsorbeerd wordt. En, zullen we nu verder werkelijk, krachtens ons eclecticisme, evenzeer op 't wijsgeerig als op 't ook door ons hoog gewaardeerd historisch terrein een stevigen bodem voor 't gebouw der Godgeleerdheid opsporen, dan dienen we te dien einde met bretschneider (Godsd. Geloofsleer, D. I, bl. 35 en volgg.) vast te houden, dat, gelijk onze aanschouwingen van de zinnelijke wereld, ofschoon hare waarheid voor geen bewijs vatbaar zij, nogtans voor ons bewustzijn onmiddellijke zekerheid hebben, het alzoo ook gelegen zij met onze inwendige aanschouwingen van het volmaakte; d.i. met onze denkbeelden, en dus ook met het hoogste aller denkbeelden: dat der Godheid. Zou dit denkbeeld intusschen juist om zijne verhevenheid slechts zeer langzaam, en dan nog maar voor enkele met eene groote mate van denkkracht begaafden, regt duidelijk zijn geworden, hierin heeft de genade Gods door veelsoortige, en daaronder met name ook door de historische openbaring voorzien. Of we wijders als eerste van alle openbaringen een den mensch ingeschapen onmiddellijk Godsbewustzijn hebben aan te nemen,
gelijk bruch (De Idée van God, enz., bl. 36 en volgg.) beweert, durven wij nog niet beamen, omdat we, naar 't ons voorkomt, alsdan eveneens een grondbewustzijn van álle denkbeelden (b.v. van een volmaakt geluk) zouden moeten veronderstellen.
Vierde Hoofdstuk. Godgeleerdheid op wijsgeerig terrein. Door de geschiedenis naar eene positieve openbaring heengewezen, doen zich den S. hierbij aanstonds twee vragen voor: ‘is het waar, dat God Zijnen raad aan de menschen onmiddellijk heeft bekend gemaakt? En ten anderen, ondersteld al eens, dat dit

{==750==} {>>pagina-aanduiding<<}
werkelijk is geschied, welk eene waarde moet aan Zijne uitspraken worden toegekend, eene sub- of objective?’ De laatste vraag intusschen wordt voor een volgend Hoofdstuk bespaard. Wat dus de eerste betreft: de partij die zich tot staving der positieve openbaring op de historie en de historische kritiek beroept, wordt, nadat hare gronden gewogen en te ligt bevonden zijn, ter zijde geschoven: en, zeker, ook naar ons gevoelen dient zij zich althans met eene tweede stem te vergenoegen. Daarop komt de beurt aan de wijsgeerige partij. Haar wordt geconcedeerd: dat ‘de menschelijke rede, beschouwd naar hare wetten en voorschriften, met regt het bestaan eener positieve openbaring verwerpt, die slechts stelt, maar niet bewijst, en een voor waar houden vordert op grond van gezag, en geenszins op grond eener slotsom, waartoe ideën noodzakelijk voeren’. Hiermede stemmen wij wederom in; doch daarom juist is 't ons steeds voorgekomen, dat de positieve openbaring de basis der Natuurlijke Godgeleerdheid, die hare eigene warme voorstanders tegenwoordig zóó ijverig onder haar weggraven, onmogelijk missen kan. De Heer p. echter wil de leemte langs een anderen weg verhelpen, en oppert daartoe de vraag: hoe komt de mensch tot de idée van zelfbewustzijn en zelfbestemming? ‘Slechts drie wegen’ - zegt hij - ‘zijn hier mogelijk. De mensch komt tot die idée uit en door zich-zelven; zij wordt noodzakelijk in hem opgewekt door den indruk, dien de hem omringende dingen op zijne zintuigen maken; of zij is hem in den loop zijner ontwikkeling door onderwijs onmiddellijk medegedeeld’. Onverbeterlijke eclectici als we zijn, zouden wij alweder geene zwarigheid zien, alle deze drie wegen zamen te vatten; en wij houden 't er zelfs voor, dat zoo wel de herinnering aan onze eigene kindschheid als de oplettende beschouwing van onze of andere kinderen deze combinatie luide
bekrachtigen. P., daarentegen, verwerpt onvoorwaardelijk de beide eerste wegen, neemt alleen den derden voor rigtig aan, en leidt nu hieruit het bestaan van God en van eene Goddelijke openbaring zegevierend af; waarbij hem dan de slotsom van zijn historisch onderzoek - ‘eens, ten minste eens in den grijzen voortijd, den tijd van fabelen en legenden, heeft God zich aan den mensch geopenbaard, en de idée van zelfbewustzijn en zelfbestemming in zijnen boezem gestort’ - zeer te stade komt. Ons niettemin

{==751==} {>>pagina-aanduiding<<}
heeft zijne bewijsvoering onvoldaan gelaten. Om ons nu slechts tot zijne bestrijding van den eersten weg te bepalen, deze grondt zich op de veronderstellingen: dat het zelfbewustzijn niet als een instinct, vermogen, kracht, eigenschap des menschen of iets dergelijks, kan worden opgevat; dat het immers voor geene ontwikkeling vatbaar is, zich niet reeds bij de geboorte, of bij verderen wasdom des ligchaams, van lieverlede vertoont, maar eensklaps, en alsdan geheel voltooid, te voorschijn treedt; dat wij ons niet kunnen voorstellen, het zelfbewustzijn vroeger gehad te hebben, enz. In ernst, we begrijpen niet, hoe p. tot zulke onhoudbare hypothesen, die tegen alle ervaring aandruischen, vervallen zij. Zelfbewustzijn, b.v., zou voor geene ontwikkeling vatbaar zijn? Is dus de man niet méér zich-zelven bewust dan het kind? de ingespannen denker niet méér dan de botte daglooner? de vrome Christen niet méér dan de zonde-slaaf? Of zijn nu weder dat kind, die daglooner, die zonde-slaaf van alle zelfbewustzijn ontbloot? - Ten bewijze, dat we in ons protest niet alléén staan, citeren we tegenover p. den Hoogleeraar roorda, die in zijne Zielkunde, bl. 63, 102 en volgg., de zelfbewustheid wel degelijk als een vermogen (een onderdeel van 't gewaarwordingsvermogen), en tevens als een zich ontwikkelend vermogen, heeft beschreven. En niet minder vindt men dit door bruch, t.a.p., bl. 39, erkend.
Er bleef den S. nu nog over, om zijne straks vermelde tweede vraag, nopens de sub- of objectiviteit der positieve openbaring als onderwerp der Godgeleerdheid, in 't klare te brengen. Hebben wij - wat ons nog al moeijelijk viel - den draad van zijn betoog wèl gevat, dan beproeft hij dit in zijn Vijfde Hoofdstuk: Godgeleerdheid op menschkundig terrein. ‘Het onderwerp der Godgeleerdheid’ - zegt hij dáár - ‘schoon voor objectief gehouden, moest in den loop der eeuwen noodwendig subjectief worden opgevat. De rede hiervan ligt, èn in de voortgaande ontwikkeling der menschelijke rede, èn in de eerste predikers van het Godsbegrip, en, eindelijk, in hen, tot wie de prediking was gerigt.’ Bij het tweede dezer punten trok het onze aandacht, den Heer p. te hooren staande houden: dat wij ‘bij het lezen van een Schrijver der Oudheid, ook met den besten en meest vasten wil, onze hoogte van ontwikkeling niet kunnen afleggen’, en alzoo ‘door verband

{==752==} {>>pagina-aanduiding<<}
en taaleigen al spoedig naar een diepen en verborgen zin zoeken, welken de schrijver misschien nimme: bedoelen kon’. Ging deze stelling door, dan zeker ware 't gedaan met alle echte uitlegkunde, zoo gewijde als ongewijde, ja, eigenlijk evenzeer met alle echte historiekennis. 't Liep dan alles op een ijdel zelfbedrog uit, 't geen de vlijt, er aan besteed, waarlijk niet beloonen zou. Maar wel verre van daar, houden wij ons vastelijk overtuigd, dat, met behulp van onderzoek en verbeeldingskracht, de nakomeling zich werkelijk in de denkwijze, zoo wel als in de omstandigheden, zijner voorvaderen te verplaatsen vermag, en dat hieraan juist de groote exegetische en historische vorderingen, welke onze meer voraussetzungslos naar waarheid vorschende leeftijd boven vroeger dagen vooruit heeft, zijn toe te schrijven. - Tot het derde punt genaderd, waarin de subjectiviteit van het Godsbegrip aan hen, voor wie het bestemd was, getoetst wordt, gaat p. uit van het in den mensch aanwezige afhankelijkheidsgevoel, en schetst nu aehtervolgens de Godgeleerdheid - op 't standpunt des lageren Heidendoms, als ‘de wetenschap van Gods volstrekte opperheerschappij, of absolute souvereiniteit over het menschdom’; op dat van 't hoogere Heidendom en van 't Mohammedanisme, als ‘de wetenschap van Gods gebondenheid aan, en vrijmagtige beschikking over het bestaande; of, de wetenschap der vormen, welke door den Allerhoogste aan de stof worden toegekend’; op dat der Israëlieten, als ‘de regtskunde in eene constitutionele monarchie, of liever, de wetenschap van de verbondsregten Gods en die der menschen’; en, eindelijk, op 't hoogere standpunt des Christendoms, als ‘de wetenschap van 's menschen opvoeding tot eenswillendheid met God door christus jezus’; waarbij hij alsdan doet opmerken, hoe christus - geheel anders dan mozes
in 't Mozaïsme, of mohammed in het Mohammedanisme, of ook de Apostelen in 't Christendom zelf - ‘eene blijvende plaats in het Christelijke Godsbewustzijn beslaat.’ Ten aanzien van 't Jodendom komt p. op tegen erdmann, die deze Godsdienst ‘eene Godsdienst der vrees’ had genoemd. Wij gelooven stellig, dat e. gelijk heeft, daar o.a. paulus en de Schrijver aan de Hebreën, beide Joden van afkomst, uit eigen ondervinding hunne voormalige Godsdienst even zoo beschouwden, Rom. viii: 15, Hebr. xii: 18-21; maar p., die zelf immers ook van Israëls ‘vreezen

{==753==} {>>pagina-aanduiding<<}
voor Gods toorn’ gewaagt, heeft over 't hoofd gezien, dat e.'s bepaling eene Godsdienst, en de zijne eene Godgeleerdheid geldt.
Hiermede is de eerste Afdeeling van dit werk ten einde. De daarachter geplaatste Aanteekeningen is het, dunkt ons, wel een weinig aan te zien, dat de S. zich meer op de wijsgeerige, dan op de exegetische en historische Theologie heeft toegelegd. Omtrent de laatstgenoemde ten minste vonden we nog al eens aangeteekend en geciteerd, waar voor lezers van eenige studie - en op anderen zal p. toch niet gerekend hebben? - geene aanteekening of citaat noodig was; en omtrent beide zijn de geciteerde Schrijvers bijkans allen van ouderen datum. Ook zouden we, onder meer, de zoogenaamde ketterij van nestorius niet formuleren: ‘over maria, de moeder Gods’; want de verwerping dezer uitdrukking door nestorius was niet meer dan de aanleiding tot eenen strijd, welks wezen de menschheid van christus betrof.
Na zóó vele woorden over den inhoud, brengen wij ook nog een paar over den vorm in 't midden. Wij hebben reeds hier en daar doen uitkomen, dat de schifting, rangschikking, en verbinding der denkbeelden bij den Heer p. niet zelden iets te wenschen overlaten. Hierdoor benadeelt hij met der daad zich-zelven; want waar 't aan helderheid hapert, dáár wordt veeltijds de meening niet volkomen verstaan, de redenering niet volkomen gevolgd. Periodenbouw en taal zijn anders over 't geheel goed. - Ook de uitvoering en correctie verdienen lof.
De Heer p. heeft, om 't belang der zaak, eene scherpe kritiek gevraagd; en om dezelfde reden hebben wij getracht die te geven. Voor ons - wij ontveinzen het niet - heeft hij op vele kardinale punten zijn pleit niet voldongen. Maar nu meene hij, noch iemand, dat wij deswege aan zijnen arbeid weinig waarde hechten. Reeds dáárvoor, dat hij een zoo gewigtvol onderwerp ter sprake brengt, verdient hij dank. Reeds dáárvoor, dat hij de baan der wijsbegeerte - onder onze vaderlandsche Theologen voorwaar geene via trita - onderneemt te betreden, verdient hij lof. Die lof wordt verhoogd door onderscheidene gedeelten van zijn geschrift, die wèl geslaagd mogen heeten. Hij voltooije alzoo een werk, 't welk klaarblijkelijk de vrucht is van een ingespannen en gemoedelijk

{==754==} {>>pagina-aanduiding<<}
nadenken, met onverflaauwden lust, en beschouwe de tegenspraak zelve, die hij ontmoet, als het beste bewijs van de belangstelling, welke hij gaande heeft gemaakt.
v.p.

De drie gelijkvormige Evangeliën: Mattheüs, Markus en Lukas, in hunne overeenkomst aangewezen. Door H. van Voorst, Predikant te Almelo. Tweede Deeltje. Het Evangelie van Markus. Te Almelo, bij A. van den Sigtenhorst, A.J.zn. 1856. In kl. 8vo. 52 bl. f :-50.

't Is ondoenlijk - gelijk aan iedereen bij de oppervlakkigste inzage van dit werkje blijken kan - eenig verslag of beoordeeling daarvan te geven, wanneer men met het Eerste Deeltje niet bekend is. Dit echter is ons nog niet ter recensie toegezonden. Wij moeten 't dus voorloopig bij de bloote titelopgave laten berusten, 't geen ons spijt, wijl wij in alles wat tot opheldering der Evangeliegeschiedenis dienen kan, groot belang stellen.
v.p.




De Geschiedenis van een Zak-Bijbel. Naar het Engelsch, door Elizabeth Johanna Hasebroek. Te Amsterdam, bij W.H. Kirberger. 1856. In post formaat, met gestempelden band, VIII en 224 bl. f 1-90.

Deze ‘Geschiedenis’ verdient algemeen gelezen te worden. Het is waar, in menig gezin is de Bijbel een huisvriend, die licht, kracht en troost brengt; maar in veel meer andere gezinnen is hij een gast met wien men leeft als of hij er niet ware. Er zijn er die beweren: dat de Bijbel alleen in de kerk behoort, en geene stem in 't gezin heeft uit te brengen. Bij honderdduizendtallen heeft het Bijbelgenootschap exemplaren van de Heilige Schrift verspreid; doch het Woord Gods spreekt er niet luider of algemeener door in de binnenkamers. Toen de Bijbel veel geld kostte, was hij een hoog geacht sieraad, en 't was toen een genoegelijk oogenblik als hij op tafel werd gelegd en de huisvader hem opensloeg. Tegenwoordig schijnt de waarde van dat boek met zijn geldelijken prijs in gelijke verhouding te zijn gedaald. Ligt dat aan hoogere verlichting door de wijsbegeerte? Of wordt de zon der waarheid verduisterd door den schitterenden glans onzer nieuwere

{==755==} {>>pagina-aanduiding<<}
fraaije letteren? Hoe 't zij: de Bijbel is bij velen niet wat hij er kan en behoort te zijn. Daarom is het nuttig te lezen wat hier in een behagelijken vorm wordt geleerd; namelijk: wat de Bijbel vermag op het hart van den wereldling; dat hij den mensch tot God brengt, en kracht verleent om ramp en leed te dragen, en het bijgeloof en de werkheiligheid bestrijdt.
De begaafde vrouw, die dit wèl geschreven werk zoo vloeijend in onze taal overbragt, heeft daardoor op nieuw aanspraak verworven op den dank harer landgenooten.




Roger Miller. Leven en Werken van een Stads-Zendeling in Londen. Met een Voorberigt van P. Hofstede de Groot, Hoogleeraar te Groningen. Te Arnhem, bij G.W. van der Wiel. 1856. In kl. 8vo. VIII en 124 bl. f :-60.

Al heeft de stoffelijke en zedelijke verbastering der mindere klassen ten onzent nog niet zulk eene ijzingbarende hoogte, of liever diepte bereikt als in 't onmetelijke Londen; - al staan ook de middelen tot herstel nog niet in zulk eene volslagen onevenredigheid tot de grootte der bevolking: - toch behoeft men onze steden, en zelfs het grootste gedeelte van 't platteland, slechts een weinig meer dan bij name te leeren kennen, om overtuigd te wezen, dat ook in Nederland de hulp der inwendige zending hoe langer zoo meer begint vereischt te worden. Te regt zegt h. de g. in zijn Voorberigt: ‘Hoe veel goeds onze Predikanten, Diakenen, Bijbelvereenigingen, Evangelische Maatschappijen, Vrouwenvereenigingen en dergelijke inrigtingen mogen doen, en hoe wenschelijk hun aller arbeid blijve (ook miller kon dien niet ontberen); er moeten Gemeente-Zendelingen zijn, om de vele geheel verlorenen al weder en weder in hunne huizen en holen op te zoeken, en onder het bereik van dien nu reeds bestaanden arbeid der liefde te brengen. En hun werk moet geregeld, stelselmatig, al weder herhaald voortgaan.’
Om eens stil te staan bij de Predikanten, op wier verpligtingen in dezen men zich, ten bewijze van de overtolligheid der inwendige zending, zeker wel het ligtst beroepen zal: hoe ter wereld zou 't mogelijk zijn, dat, b.v. te Amsterdam, waar de 115300 Hervormden door 27 Predikanten bediend

{==756==} {>>pagina-aanduiding<<}
worden, of te Veendam, waar over 4300 zielen één Predikant gesteld is, dezen zich met zulk een aanhoudend huisbezoek, als waarop h. de g. met reden aandringt, belastten? Ja, zoo 't uitvoerlijk ware, zou het wenschelijk zijn? Zou men hen alsdan niet dwingen, om de overige niet minder gewigtige deelen hunner veelzijdige bediening uiterst gebrekkig of lusteloos af te roffelen? Zouden niet, bij den onvermijdelijken achteruitgang hunner wetenschappelijke ontwikkeling, hunne leerredenen, gesprekken, bemoeijingen voor de beschaafdere standen onvruchtbaar worden, en alzoo hier verloren gaan wat ginds gewonnen werd? Nog meer: - enkele uitzonderingen natuurlijk daargelaten - zouden zij, in deze beschaafdere standen zelven geboren en getogen, ook bij den besten wil dien geheel eigenaardigen lust en tact kunnen aanwennen, die er tot een gestadig en invloedrijk verkeer met onbeschaafden en onkundigen niet alleen, maar menigmaal met verwilderden en verdierlijkten, gevorderd wordt?
Neen, wij zijn het met h. de. g. ten volle ééns, dat er, wil men in den ‘nood onzer tijden’ voorzien, opzettelijke Gemeente-Zendelingen moeten worden aangesteld, maar dan ookwant de arbeider, en met name zulk een arbeider, die zich de hitte des daags noch de koude des nachts mag sparen, is zijn loon dubbel waardig - door de Gemeenten behoorlijk bezoldigd. Op déze klip zal veel ijverig pogen stuiten; maar de rijke, die zijne hand gesloten wil houden, bedenke zich vooraf eens, of 't hem niet zelfs in zijn eigen wereldsch belang geraden is, om het ontkiemend communisme van een breidelloos gepeupel nog bij tijds door het tegengif der Christelijke heiliging te keer te gaan. Daarbij, de bezoldiging mag niet eens overdreven hoog zijn, wijl de zendeling immers, om wèl te slagen, even als miller, uit denzelfden stand, dien hij te verbeteren heeft, behoort genomen te worden en eenigermate daarin te blijven. Evenmin behoeft hij geleerdheid te bezitten: ze zou hem veeleer schadelijk zijn, wijl de lust tot wetenschap hem te veel in huis zou houden: 't is genoeg, zoo hij een kleinen voorraad gezonde en heldere Godsdienstige kennis heeft opgezameld; maar des te rijker dient hij te wezen aan echte levenswijsheid, gepaard met warm geloof, meêdoogende, doch ernstige liefde, en stalen wilskracht. Bovenal worde er bij de keuze der zendelingen gezien - wij zouden

{==757==} {>>pagina-aanduiding<<}
bijkans wenschen, dat ze in ons kleine land uitsluitend van ééne enkele vereeniging uitgingen, en wel bepaald van de Utrechtsche Unie - niet naar orthodox of heterodox, maar, uit beide partijen, naar zulke mannen, die hun bijzonder leerbegrip niet zóó onvoorwaardelijk voor den éénigen weg ter zaligheid houden, dat zij, door de gemeentenaren regtstreeks of zijdelings tegen hunne Predikanten op te zetten, het reeds al te jammerlijk geknakte en toch, althans op de dorpen, voor de armen zóó heilzame gemeenteleven nog verder helpen verwoesten.
Wie dan nu de beeldtenis van een regt degelijken Gemeente-Zendeling in een historischen spiegel begeert te aanschouwen, die koope miller's Leven en Werken. Zeer zouden we ons bedriegen, als hij er zich niet door vond aangespoord om de zaak der inwendige zending met ingenomenheid te begunstigen en te behartigen. Wij voor ons ten minste hebben het onderhoudend geschreven en goed vertaalde boek met onverdeeld genoegen en bijval gelezen; te meer, wijl de Methodistische geest, die ons anders in de meeste Godsdienstige geschriften onzer Engelsche naburen pleegt te hinderen, hier maar weinig of niet doorschemert. Met wat ijver, en tevens met wat zegen miller zijne roeping vervuld had, kan het verslag van zijne begrafenis bewijzen - de eerst negen-en-dertig-jarige was, den 5den Junij 1847, bij eene spoorwegramp omgekomen - waarvan wij uit dien hoofde een gedeelte willen overnemen:
‘Bij de begrafenis op den 10den Junij bleek het, dat ook de armen en verachten des volks, voor wie hij geleefd en gearbeid had, niet ongevoelig waren voor 't geen ze door zijnen dood hadden verloren. Eene ontelbare volksmenigte, uit alle hoeken der buurt, volgde zijn lijk, en legde eene diepe treurigheid aan den dag. Een Predikant, die daar digt bij woonde, betuigt, dat hij nog lang daarna de aanhoudende klagten der armen, over zijn gemis, heeft gehoord. En niet alleen vrome lieden, of dezulken, die bij zijne bezoeken voordeel gehad hadden, maar zelfs de slechten en goddeloozen gevoelden dat zij een vriend hadden verloren. Op den dag der begrafenis waren vele winkels in Broadwall gedeeltelijk gesloten. Aan de kleine huizen, waar men den armen menschen talhout, kattevleesch, enz. verkoopt, waren een of meer luiken gesloten, en in de meeste andere huizen hingen de

{==758==} {>>pagina-aanduiding<<}
gordijnen neêr. Het armste volk zag men in groepen op de hoeken der straten staan, en met elkander spreken over hun verlies, waarbij vele tranen vergoten werden.
‘De volgende omstandigheid stelt welligt de genegenheid van het arme volk voor hem in het helderste licht. De lijkstoet ging toevallig over de Waterloo-brug, waar ieder voetganger tol moet betalen. Zoo groot was de armoede van den ontelbaren lijkstoet, dat geheele scharen moesten terugkeeren, omdat ze niet betalen konden. Daarbij zag men hen weenen en hoorde hen weeklagen. Ook bij de lijkpredikatie, die de Eerwaarde james sherman den volgenden Zondag in de Surrey-kerk hield, verdrong men elkander, om nog voor 't laatst een woord over hunnen besten vriend te hooren.
‘In het armhuis van St. Saviour, 't welk hij zoo trouw bezocht had, was de verslagenheid groot. Een arme man riep met diep gevoel uit, dat van al zijne droefenissen en verliezen, en hij had er vele gehad, dit het zwaarste was. Eene arme vrouw, in de zieken-afdeeling, zeide op de vermaning, dat zulk eene hevige smart eenen Christen niet betaamde: ‘Ach, gij weet ook niet wat wij verloren hebben, Mijnheer! Wanneer eene gemeente haren herder verliesten dat is een zwaar verlies - kan zij naar eenen anderen gaan. Maar ik kan immers naauwelijks van mijn bed opstaan, en Mijnheer miller kwam bij ons! Hoe rekenden wij den tijd uit, tot dat hij terug moest komen! Bid voor mij, dat ik ook dit onder de dingen leere tellen, die ons moeten medewerken ten goede’.
‘Op een plaatsje der wijk, waar de meervermelde geestelijke een bezoek wilde afleggen, vond hij de menschen twistende en handgemeen. ‘Dat gaat hier immers treurig toe,’ zeide hij. - ‘Ja,’ zeide een uit den hoop, ‘wij moesten Mijnheer miller hier maar weêr hebben; die wist voor den vrede te spreken.’




Beeldengalerij van belangrijke Christenen vóór de Kerkhervorming. Door P. Duys. Twee Stukjes. Te Kampen, bij K. van Hulst. 1856. In post 8vo. XII en 314 bl. f 1-80.

Er worden hier levensschetsen aangeboden van ignatius,

{==759==} {>>pagina-aanduiding<<}
polycarpus, perpetua, justinus de Martelaar, origenes, cyprianus, antonius, constantijn den Groote, basilius den Groote, ambrosius, aurelius augustinus, bonifacius, karel den Groote, anscharius, bernhard van clairvaux, elisabeth Gravin van Thuringen, gerard groete, florentius radewijns, thomas van kempen, johannes millen, mattrias van janow. Wij houden ons overtuigd, dat het hoog tijd werd voor de Protestantsche Kerk, om wat meer acht te geven op de voortreffelijken, die in hun leven hebben getoond wat het geloof in christus is, en hoeveel het vermag. Terwijl er tot dusverre maar al te dikwijls gedacht werd, dat de Gemeente noodig had in de spitsvondigheden der Godgeleerde wetenschap te worden ingewijd, en aan den anderen kant het publiek gestadig wordt overstroomd met preken en traktaatjes, wier grootste verdienste in de opeenstapeling van duizendmalen herhaalde meditatiën en exclamatiën bestaat - hebben wij in den laatsten tijd het boek der Geschiedenis zien opengeslagen, en hebben wij der Gemeente in schoone beelden zien aangetoond: hoe het Christendom geene leer, maar leven is. Hoe dikwijls is het niet reeds erkend, dat eene dergelijke lectuur krachtig heeft bijgedragen om Christelijk leven op te wekken en te versterken! Men doe zien wat menschen, van gelijke bewegingen als wij, hebben uitgewerkt; - men toone wat hun, onder omstandigheden die niet zooveel van de onze verschillen, kracht gaf tot het brengen van de zwaarste offers, tot het verrigten van daden waarop hemelingen met bewondering nederzien. Menig jongeling en maagd, die bij de lectuur van vertalingen der wie weet hoe vele malen in Engeland reeds herdrukte werkjes insluimerde, - maar ook menig oudere, die door zijnen maatschappelijken en huiselijken arbeid verhinderd wordt om zich te
verdiepen in vrome geschriften, die hem zoo weinig opleveren voor zijn leven - zal in eene weldadige sfeer beginnen te ademen, waar hij met de edelsten van ons geslacht als het ware den meest vertrouwelijken omgang houdt, door in te dringen in het binnenste heiligdom hunner door Gods geest bezielde harten. De Heer duys verdient voor zijn arbeid lof. Waarom evenwel liever eene schets van antonius dan van den grooten chrysostomus ons door den Heer duys wordt gegeven; waarom er nog andere, b.v. gregorius nazianzenus enz. worden gemist, hebben wij niet

{==760==} {>>pagina-aanduiding<<}
te onderzoeken. Wij hebben slechts te vragen, of de voorstelling getrouw, en of zij levendig en populair is, en alzoo aan het doel des schrijvers beantwoordt. En als wij merken dat de Heer duys uit böhringer en enkele andere schrijvers heeft geput, en op eenvoudigheid en duidelijkheid bij het teekenen zijner beelden zich heeft toegelegd, dan gelooven wij hier niets bij te moeten voegen dan den wensch, dat de verdienstelijke Schrijver al dat loon vinde op zijn werk, waarop hij in waarheid aanspraak heeft.
††.

Wenken en Voorschriften omtrent de verpleging van jonge Kinderen, voor moeders en allen, die in hunne goede verzorging naar ligchaam, ziel en geest, belang stellen. Door C.H. Zieller. Naar de derde Hoogduitsche uitgave. Te Amsterdam, bij W.H. Kirberger. 1856. In gr. 12mo. 94 bl. f :-60.

Aan het boekje onder bovenstaanden titel in het licht verschenen, is niet alleen een bekwame, hoewel ongenoemde Vertaler te beurt gevallen, maar ook de Uitgever heeft voor een netten en belangrijken vorm gezorgd; zoodat het hierom welligt reeds vele koopers en lezers gevonden zal hebben. Dat het echter vooral voor lezeressen en moeders bestemd is, en voor allen, aan wie de verpleging en opvoeding van jonge kinderen is aanbevolen, volgt uit den aard der zaak. Of het boeksken evenwel, bij het volbrengen dier gewigtige taak, tot een veiligen gids verstrekken kunne, mag naar ons inzien betwijfeld worden. De voorschriften, die, in het eerste hoofdstuk, aangaande de verpleging der jonge kinderen naar het ligchaam gegeven worden, zijn veel te onvolledig om aan het doel te kunnen beantwoorden. Om zich hiervan te overtuigen, leze men b.v. wat er in § 8 en 11 over het zogen der kinderen, over het vervangen der moedermelk door ander voedsel, en over de voeding der kinderen gedurende en na het spenen, gezegd wordt. Zoo zal men ook veel moeten afdingen op de doelmatigheid van het in § 18 gegeven voorschrift: ‘Van den eersten dag af, moet het kind dagelijks éénmaal een bad hebben. Dit geschiedt in de eerste drie maanden in matig warm water, daarna wekelijks drie of vier maal in laauw, eindelijk in koud water.’ Gelijk dit voorschrift veel te onbepaald is, en op geene toereikende wijze in de bijzonderheden nader om-
{==761==} {>>pagina-aanduiding<<}
schreven wordt, zoo geldt hetzelfde van de meeste andere tot de zorg voor het ligchaam betrekkelijke raadgevingen. Verreweg het grootste deel van het boekje is daarentegen toegewijd aan ‘de verpleging der jonge kinderen naar de ziel,’ en aan hunne ‘verzorging naar den geest,’ hetgeen ons minder eigenaardig voorkomt, dewijl de zorg voor het ligchaam bij jonge kinderen wel steeds hoofdzaak zal moeten blijven. Daarenboven komt het ons voor, uit hetgeen over
onderwijs en vermaning, over afschrikking en bestraffing, en over sommige andere onderwerpen gezegd wordt, dat de Schrijver niet altijd slechts jonge kinderen op het oog had. Ook zou de gewone onderscheiding tusschen de verstandelijke en zedelijke vorming der kinderen boven de door den Schrijver gevolgde verdeeling de voorkeur verdiend hebben, dewijl slechts weinige lezeressen de door den Auteur in § 64 gegeven karakteristiek van de ziel en den geest behoorlijk zullen verstaan. Die zaak is evenwel van ondergeschikt belang en zou op zich zelf de waarde van het boekje niet verminderen, zoo slechts het geheele geschrift een minder mystieken geest ademde. Om de gegrondheid dezer aanmerking te doen blijken, zouden wij ons op de keuze der Bijbelteksten, waarmede het geheele boekje als doorweven is, beroepen kunnen, doch willen liever, tot staving van ons oordeel, enkele plaatsen in haar geheel mededeelen. Meenende dat deze geene nadere toelichting behoeven zullen, willen wij daarmede tevens onze aankondiging, die wij wenschten dat gunstiger had kunnen zijn, besluiten. ‘De aantrekkelijkste voorwerpen der opmerkzaamheid zijn de levenden, - menschen en dieren. Die brenge men voor de oogen der kinderen, gelijk dit God zelf bij adam deed in het Paradijs, en leere hen van deze de eerste beginselen der spraak (bl.54).’ - ‘Men make van iedere geschikte gelegenheid gebruik om de kinderen in de nabijheid van en in persoonlijke gemeenschap met een wedergeboren mensch of kind van God te brengen, b.v. dat hij voor hen bidde, hen zegene enz. (bl.76).’ - ‘Een kind kan niet verbeterd worden, aleer God, de Heer, het zijne zonden ontdekt en vergeeft. Daarom is het dwaling en misleiding, als men tot
een kind zegt: Beloof mij dat gij u zult verbeteren! Kan een kind, dat in het water is gevallen, zich er zelf uittrekken? (bl. 90).’ - ‘Ook vermaningen hebben de kinderen noodig. Maar - het vermanen leert men slechts door de werking van den goeden Geest Gods. - Ook moet men

{==762==} {>>pagina-aanduiding<<}
wachten, tot dat men rustig en kalm kan spreken; want het is nog steeds zoo als eenmaal op Horeb, waar de Heer niet in het onweer, niet in den storm, niet in het vuur, maar in het zachte en stille ruischen der koelte voorbijging (bl. 102).’ - ‘Zoodra het werk des Heiligen Geestes in het kinderhart begint, zoodra het kind meer en meer in den genadestaat wast, en meer een kweekeling van den Heiligen Geest wordt, des te minder heeft het uitwendige en tijdelijke belooningen noodig enz. (bl. 121).’ - ‘Hoe minder inwendige bestraffing, hoe minder bestraffing door den Heiligen Geest, een kind ondervindt en daarvoor vatbaar is, des te meer behoefte heeft het aan uitwendige bestraffing. Hoe meer een kind door het vleesch wordt beheerscht, des te meer zinnelijke straf heeft het noodig, enz. (bl. 129).’




Chronologisch Handboek bij de beoefening der Nederlandsche Geschiedenis, ten dienste van het Lager en Middelbaar Onderwijs. Door H.P. Dewald. Te 's Gravenhage, bij H.C. Susan, C.H.z. 1856. IV en 212 bl. f 2-40.

Volgens den Heer dewald bestaat er voor Onderwijzers, Gymnasiën en meergevorderde leerlingen, die zich eene meer volledige, en alle Gewesten van ons Vaderland omvattende Geschiedenis moeten eigen maken, behoefte aan een Handboek, dat de feiten zoo volledig en uitgebreid mogelijk in hun onderling verband aangeeft; ten einde het beoefenen der Geschiedenis op groote schaal gemakkelijk te maken.
Tot vervulling van die behoefte komen ons zoo de inhoud als de vorm van dit werk zeer gepast voor. Het bevat een rijkdom van zaken; ook over kunsten en wetenschappen en hare beoefenaars, en over uitvindingen en ontdekkingen van vreemde landen. De zoo belangrijke Oost- en West-Indische bezittingen zijn niet vergeten, evenmin als het buiten 's lands voorgevallene; in zoo ver het op ons land invloed had. De verschillende kolommen, afwisselende naar de plaats hebbende veranderingen van Bestuur, komen ons gelukkig gekozen voor, terwijl wat op meer dan een volk betrekking heeft, doorloopend gesteld wordt. Niet altijd echter hebben wij de redenen kunnen bevroeden, waarom sommige gebeurtenissen in ééne, andere in twee kolommen staan; b.v. waarom de geheele

{==763==} {>>pagina-aanduiding<<}
opstand onder civilis tot ons land, en alleen het verslaan van hordonius flaccus bij Bon door acht van Rome teruggekeerde Cohorten, tot ons land en tot het Romeinsche Rijk te zamen gebragt wordt. De nederlaag der Romeinen in het Teutoburger woud wordt onder de gebeurtenissen van ons land; daarentegen de overwinning van germanicus op arminius, aan den Wezer, onder die van het Romeinsche Rijk geplaatst. De orde had hier eer omgekeerd moeten zijn. Want onder germanicus streden de Batavieren met kariovalda aan hun hoofd.
De Schrijver erkent: dat bij een werk van dezen aard feilen en misstellingen nooit geheel te vermijden zijn, en zal voor een mogelijken tweeden druk van alle gegronde aanmerkingen en teregtwijzingen dankbaar gebruik maken. Met voorbijgaan van 't geen meer betwist, althans niet volledig beslist is, willen wij aan zijn verlangen voldoen, door opgave van de fouten die ons onder de lezing in het oog vielen. Zij zijn, in vergelijking van 't vele hier te vinden, weinig.
Van de Helvetiërs, door caesar verslagen, wordt gezegd: dat zij door de Germanen naar Gallië verdreven waren. Het was eene volksverhuizing tot het innemen van nieuwe landen. - Al neemt men ook aan: dat de Kauchen ook ten Westen van de Eems (hunne grens, volgens ptolemeüs) tot aan de uitmonding van den Noordelijken Rijn-arm (het Flie) gewoond hebben, dan kunnen zij echter geene Noord-Hollanders, Kennemers, en Gooilanders geweest zijn.- Willebrord, door Paus sergius tot Aartshertog (Bisschop) van Friesland aangesteld, heeft het Evangelie gepredikt, behalve in Kennemerland, Utrecht en Gelderland, ook in Zeeland, Noord-Braband, het Limburgsche en Triersche, later in Noord-Holland, het eigenlijke Friesland, en op Fositenland (Helgoland). De Apostelen van Overijssel waren lebuinus en marcellinus. - Jakoba van beijeren sterft op het slot Sassenheim bij Teylingen; lees: op het slot Teylingen bij Sassenheim. - Frans I was niet de zoon, maar de schoonzoon van lodewijk XII. - Dat karel V in het klooster St. Just niet zoo afgezonderd leefde, is thans openbaar geworden. - Onder de Hollandsche steden die in Junij 1572 alva af en den Prins van oranje toevielen, is Leiden vergeten. - Na de overgave van Bergen wordt gezegd: Mechelen en andere steden worden door alva heroverd en vreeselijk uitgemoord. In Mechelen alleen had een groote moord plaats.

{==764==} {>>pagina-aanduiding<<}
Daar de moord door Don frederik te Zutphen, en door romero te Naarden, volgen, kunnen deze niet bedoeld zijn. - Niet op de Zuiderzee, maar op het Haarlemmer-meer sloeg bossu den 25sten Maart (28 Mei) de vloot der Geuzen onder batenburg en brand. - In den slag bij Roemerswaal sneuvelde van de Spaansche zijde glimes; romero redde zijn leven door aan land te zwemmen. - De poging van boisot om Leiden met eene vloot te naderen, mislukte niet. Zij bragt, integendeel, door het gelukkig keeren van den wind, die de baren der zee ten lande instuwde, het vurig gewenschte ontzet aan. - De eer, van Antwerpen, in 1576, zoo lang hem mogelijk was, tegen de Spaansche bezetting van het kasteel verdedigd te hebben, komt aan granvelle's broeder, champagney, toe. - Verkeerdelijk staat op 1579: Maastricht geeft zich over. De stad werd stormenderhand veroverd, daarop leêggeplunderd en gemoord, en bleef eenige jaren verwoest en zonder inwoners. - Insgelijks deugt de aanteekening op het jaar 1580 niet: maarten schenk van Nideghem, Groningen pogende te ontzetten, wordt door hohenlo bij Hardenberg geslagen, 17 Junij. De laatste kreeg de nederlaag. De Schrijver had zijn misslag kunnen bemerken uit hetgeen hij laat volgen: Koevorden valt schenk in handen, 20 Junij. Groningen bezet door schenk, die de Ommelanden plundert, en Delfzijl verovert. - De verovering van het land van Kadzand, van IJzendijke en Aardenburg ging het beleg en de inneming van Sluis door maurits, vooraf. Op het jaar 1606 is de mislukte overrompeling van laatstgenoemde stad door
du terrail, vergeten. - De straat le Maire werd door schouten en le maire gevonden, voordat zij de daarachter liggende eilanden, naar barneveld geheeten, en Kaap Hoorn ontdekken konden. - Balthazar bekker had vroeger dan zijn beroemd werk: De Betooverde Wereld, een boek over de Kometen uitgegeven. - In 1644 veroverde frederik hendrik Sas van Gent; Hulst werd eerst in 1645 door hem ingenomen, gelijk beter op dat jaar wordt opgegeven. - De zeeslagen bij Nieuwpoort en Duinkerken, 12 (en 13) Junij, waren nadeeliger dan die van 10 Aug. bij Ter Heide, waarin tromp sneuvelde. - De Bisschop van Munster plunderde in 1665 den omtrek van Doesburg, Zutphen en Deventer; niet de steden, welke hem niet in handen vielen. - Op het jaar 1705 wordt gemeld: vijandschap tusschen marlborough en slangen-
{==765==} {>>pagina-aanduiding<<}
burgh verhindert den eersten den Franschen slag te leveren bij Dijle; spoedig in vriendschap hersteld. Hier zijn twee misslagen: Dijle is geene stad of dorp, maar eene rivier; en de verbroken vriendschap werd zoo weinig hersteld, dat slangenburgh zijn ontslag nam. - Hoe kan op het daarop volgende jaar gezegd worden: de Spaansche Gezant wil namens karel III 't bestuur in België regelen? Want België was op de Spanjaarden en Franschen, door de Engelschen en Hollanders, karel van oostenrijk's Bondgenooten tegen zijn mededinger naar de Spaansche kroon, filips V, veroverd. - De in 1774 geboren Prins willem frederik george, tweede zoon van
den Stadhouder willem V, is in 1799 niet gesneuveld, maar aan eene ziekte te Padua gestorven. - Van een verslaan van bijlandts vloot in 1779 kan geene spraak zijn. Hij bukte voor fielding's overmagt, nadat er voor de leus een paar schoten gewisseld waren. - De opening der Schelde door jozef II in 1784 kon den handel in België niet doen herleven. Ons Gouvernement belette de doorvaart met geweld, en bij den met den Keizer gesloten vrede stond deze van zijne eischen af tegen betaling van 9½ millioen. - Voor suwarow was in 1799 de kans om de Franschen uit Zwitserland te verdrijven, vervlogen. De daar zijnde Russen en Oostenrijkers waren reeds vóór zijne komst door massena verslagen, zoodat hem niets dan de aftogt overschoot. - De Engelsche Admiraal (Lord - Admiraal der vloot was stopford) minto behoefde in 1811 het buiten staat van verdediging zijnde Batavia niet te belegeren: de stad gaf zich terstond over. De beslissende slag aan jansens toegebragt, was niet bij Samarang, maar door het stormenderhand vermeesteren van het kamp Meester Cornelis, waar de Hollanders hunne magt bijeen hadden. - 1812. Nederlaag der Franschen, lees: der Russen, bij Borodino, 7 Sept. - J. van der roest is niet in ‘1812’, maar in 1814, en cornelis fransen van neck (eck) niet in ‘1831’, maar in 1830 gestorven.
Gannuskus (bl. 9); silla (bl. 135); de broeders crabeth omtrent het jaar 1504 levende; bor in 1535, en joh. van heemskerk in 1556 overleden, zullen drukfouten zijn.





{==766==} {>>pagina-aanduiding<<}

Atlas van het Koningrijk der Nederlanden, zijne Overzeesche Bezittingen en het Groot-Hertogdom Luxemburg, met Statistische, Aardrijks- en Geschiedkundige Overzigten, door F.C. Brugsma. Te Groningen, bij J.B. Wolters. 1856. Met gekleurden titel en afgezette kaarten. In breed 4to. f 2-40.

Deze beknopte Atlas, uit hoofde van zijn kleinen omvang en goedkoopen prijs bijzonder geschikt tot Hand-Atlas, ook voor den burgerstand, heeft een gekleurden titel, versierd met 's Konings wapen, en de wapens der elf Provinciën en van Luxemburg, allen in de eigenaardige heraldieke kleuren; maar, door de kleinte der wapenschilden, is de kleuring hier en daar minder fraai.
De Atlas begint met eene Kaart van het Koningrijk der Nederlanden, die echter niet veel meer is dan eene verzamelkaart; wijl er, om slechts een paar plaatsen te noemen, Medemblik, Enkhuizen, De Lemmer en Vollenhoven niet op zijn aangeduid. - Daarop volgen eene Kaart van Groningen, van Friesland, van Drenthe, van Overijssel, van Gelderland, van Utrecht, van Noord-Holland, van Zuid-Holland, van Zeeland, van Noord-Braband, van Limburg, en van Luxemburg.
Bij de Kaart der Nederlanden is een statistisch Overzigt, van den Heer brugsma, dat veel goeds behelst omtrent de grondsen luchtsgesteldheid, en de bezigheden en middelen van bestaan der ingezetenen. Vooral dient tot beter begrip, dat bij de bevolking, en bij den in- en uitvoer, het jaartal der opgave staat. - Aanmerkingen zijn er natuurlijk te maken bij een arbeid als dezen, waar men zich op beknoptheid heeft moeten toeleggen. - Onder de koopsteden worden steden opgenoemd die wij er niet onder zouden rangschikken. Bij de visscherij verdiende ook de botvangst in de Zuiderzee, op de Dollard en de Wadden genoemd te worden. - Op de verdeeling naar het kerkelijke hebben wij een gewigtiger aanmerking. Wij hebben alleen vermeld gevonden de Hervormde Kerk en de Roomsch-Katholieke Kerk. Zijn er dan geene andere Kerkgenootschappen? Ook gelooven wij dat het onnaauwkeurig is, den datum der Pauselijke Allocutie van den 7den Maart 1853 op te geven als de dagteekening van de organisatie

{==767==} {>>pagina-aanduiding<<}
der R.-K. Hiërarchie. - Onder de ‘Geschiedkundige bijzonderheden’ hier voorkomende, had iets meer over de Stadhouders gezegd, en ook opgegeven moeten worden, dat op het einde van 1813, toen Nederland ‘weder in zijne vrijheid en onafhankelijkheid werd hersteld’, willem van Oranje-Nassau Souverein Vorst van den nieuwen Staat is geworden.
Op de Kaarten der verschillende Provinciën en Gewesten vindt men aangeduid de hoofd plaatsen der Provinciën, Arrondissementen, Kantons, Gemeenten, Kiesdistricten en Militie-Kantons; Dorpen, Vestingen, Kanalen, Dijken, Kunstwegen, gewone Wegen, Rijks-Grenzen, Provincie-Grenzen, Arrondissements-Grenzen en Kantons-Grenzen. Op die wijze wordt aan ieder billijk verlangen te gemoet gekomen, maar door de veelvuldige lijnen van vaarten, kanalen, rivieren en gewone wegen, ontstaat wel eens verwarring. Dijken, grinden andere wegen zijn hier veel vollediger aangeduid dan op sommige kaarten van grooter bestek; hetgeen de waarde van dezen Atlas verhoogt. - Eene bladzijde, van de grootte der kaarten, behelst statistieke, aardrijks- en geschiedkundige bijzonderheden, doch laat door de beperktheid hier en daar te wenschen over. In die Overzigten wordt gehandeld over Grenzen, Grootte, Golven, Grondsgesteldheid, Luchtsgesteldheid, Rivieren, Meren, Eilanden, Voortbrengselen, Bevolking, Bezigheden, Verdeeling, Steden en andere belangrijke plaatsen; of wel belangrijke vlekken en dorpen, middelen van communicatie, en historische bijzonderheden. Die Overzigten strekken zeker enkel tot vlugtige herinnering. Wij zullen alleen aanmerken, dat bij Groningen de inwijding van het sedert zoo korte jaren bestaande Akademie-gebouw wel had mogen opgegeven worden. - Bij Zeeland missen wij de lotgevallen van eenige gedeelten der Provincie sedert 1795. - Gaarne zouden wij daar ook, in plaats van: ‘Thans bloeit het door landbouw’, gelezen hebben: ‘vroeger bloeiden deze eilanden evenzeer door visscherij, scheepvaart en handel, als door landbouw; thans maken de laatste en de vischvangst genoegzaam de eenige middelen van bestaan uit.
Bij een Overzigt van de Overzeesche bezittingen, waarin niet alleen onze Oost-Indische bezittingen vermeld worden, maar ook: ‘Decima in Japan, Bezittingen in Afrika, Bezittingen in Amerika, en Bezittingen in Australië’, is eene uit-
{==768==} {>>pagina-aanduiding<<}
slaande kaart van die Bezittingen. De bronnen der in het Overzigt geleverde cijfers - het Ministeriëel verslag over 1853, en de opgaven van den Baron melvill van carnbee - zijn genoemd en met getrouwheid overgenomen.
De kleuring der kaart voldoet niet: de Nederlandsche en Engelsche bezittingen kunnen niet van elkander onderscheiden worden. Men zie, b.v., Bintang en Singapore. Naar de kleuring behoort Sarawak, op de Westkust van Borneo, aan eene dier beide natiën. Dat is niet juist; want de Engelschman brooke is er geen onafhankelijk Radja, maar Radja moedie: plaatsvervanger van den Sultan van Broenie, die over de N.-W.-kust van Borneo heerscht. - De gele kleur is niet opgegeven, maar men zal het daarvoor moeten houden, dat de onafhankelijke inlandsche Staten daardoor aangeduid worden. - Wij begrijpen niet waarom onder Java met cijfers de Kadoe, Bagelen en Krawang worden opgegeven. Waarom niet zoodanige opgave van al de Residentiën en Afdeelingen? Bij vergissing is Djokjokarta evenzeer door 1. aangeduid als Kadoe. - Sommige woorden staan niet op hunne plaats. Dit is inzonderheid het geval met ‘Gouvernement der Molukken’, welke woorden de Golf van Tomini vullen en tot aan de Xulla-Eilanden zich uitstrekken. Met der daad echter omvat dat Gouvernement de Residentiën Ternate, Amboina en Banda, zoo wel als de Residentie Menado, zoodat er de eilanden ten Oosten van Celebes tot en met Nieuw-Guinea toe behooren.
Het is een gelukkig denkbeeld van den Uitgever geweest, om in een hoekje dier kaart Nederland te plaatsen; opdat men kunne oordeelen over de betrekkelijke uitgestrektheid van het land waaraan die groote eilandzee, met hare millioenen inwoners, is onderworpen.
Als een toegift krijgt men den grooten en fraaijen ‘Afstandswijzer der voornaamste plaatsen van het Koningrijk der Nederlanden, en van onderscheidene steden in Europa’. Behalve den alphabetischen Afstandswijzer van eene menigte plaatsen in de Nederlanden - waarop echter Utrecht is vergeten - vindt men er de voornaamste steden van Europa, met opgave der bevolking, en van de uren afstands van Amsterdam.
Als men den prijs van den Atlas in aanmerking neemt, is het bijkans onbegrijpelijk, hoe zoo veel voor zoo weinig geld kan geleverd worden. De aanmerkingen, er op te maken, zijn

{==769==} {>>pagina-aanduiding<<}
niet van overwegend belang; derhalve verdient het werk ook uit dien hoofde het ruim debiet, dat er, om de doelmatigheid voor huiselijk gebruik, door den verslaggever aan wordt toegewenscht.

Richard Hildreth, Esq., Geschiedenis van de Vereenigde Staten van Noord-Amerika, sedert de ontdekking van Columbus. Uit het Engelsch, met Aanteekeningen, door M. Keijzer. Tweede Deel. Te 's Gravenhage, bij H.C. Susan, C.H.z. 1855. II en 436 bl.

Van het Eerste Deel hebben wij uitvoerig verslag gedaan. Het Tweede begint met de geschiedenis van Carolina; geeft verder die van de verschillende koloniën en nederzettingen onder jakobus II; vermeldt den invloed der troonsbestijging van Koning willem III op die afgelegene gewesten, en behandelt de oneenigheden en oorlogen tusschen de Engelsche, Spaansche en Fransche koloniën. Van Hoofdstuk XVI gaat het tot Hoofdstuk XXIX, in hetwelk ook gesproken wordt over den oorsprong van eenige Secten, als b.v. die van de Shakers, door ‘moeder anna ler’ gesticht, van de Universalisten, Hopkinsianen en anderen. Zoo brengt het den lezer tot omstreeks 1770, toen zich reeds kiemen ontwikkelden, waaruit, na weinige jaren, een strijd tusschen het moederland en zijne koloniën zou ontstaan, die voor het eerste eene tijdelijke verzwakking en voor de laatsten eene groote langdurige ontwikkeling ten gevolge zou hebben, welke thans door de beschaafde wereld met verbazing wordt aangestaard.
Op bl. 23 vermeldt hildreth hoe in 1665 aan de stad Nieuw-York, - nog kortelings Nieuw-Amsterdam geheeten - een plaatselijk Bestuur werd gegeven, bestaande uit ‘een mayor, vijf aldermen en een sheriff,’ - Bij de opgave van de vroegere beteekenis dier woorden, had de Vertaler kunnen voegen, dat deze titels in 1665 te Nieuw-York hetzelfde beteekenden als toen hier te lande die van Burgemeester en Schepens en Schout of Bailluw.
Op bl. 199 wordt van de Bayberry gesproken, eene plant die in de omstreken van den Mississippi te huis behoort. De

{==770==} {>>pagina-aanduiding<<}
Vertaler zegt er geen ‘Hollandschen naam’ voor te kennen. Daar zij Was voortbrengt, schijnt zij gelijksoortig te wezen met de Was-bezie van Zuid-Afrika.
Waar de S. onnaauwkeurigheden heeft begaan, wordt hij veelal door den Vertaler teregt gewezen. Zoo wordt b.v., op bl. 210, de uitgifte van klein- papieren- of kaartengeld, stukken van één, twee of drie stuivers, door hildreth tot het jaar 1720 gebragt. De Heer keijzer toont aan, dat zij eerst een wettig bestaan hebben gekregen bij verordening van den 26sten Junij 1722. Het getuigt van groote zorg, wanneer een Vertaler het werk van zijn Auteur steeds met andere werken vergelijkt, om mogelijke dwalingen te verbeteren.
Op verschillende plaatsen vindt men het een en ander aangaande de slaven en de slavernij; de pogingen, om de rassen onvermengd te bewaren, en ook de straffen hun opgelegd. Men ziet daaruit dat de dood van een slaaf, door 't straffen veroorzaakt, niet als moord werd beschouwd; tenzij een wettig en geloof baar getuige onder eede bewees, dat de slaaf moedwillig en uit boosaardigheid was omgebragt.
Wij lezen verder op bl. 306: ‘De negers, die van de Afrikaansche kust werden ingevoerd, en wier nakomelingen thans een zesde deel van de bevolking der Vereenigde Staten uitmaken, waren in geenen deele van ééne natie, taal of geslacht. In één schip werd eene groote verscheidenheid van talen en gewoonten aangevoerd; eene verzameling van onderling ongelukkige vreemdelingen, of welligt erfelijke vijanden, die door geen anderen band dan door dien van dienstbaarheid waren vereenigd,’ enz.
‘In de Anglo-Noord-Amerikaansche koloniën was de natuurlijke vermeerdering van de slavenbevolking groot, 't geen in West-Indië lang niet 't geval was. De vrouwen werden er zelden met den zwaarderen veldarbeid belast. De lange winter waarborgde aan beide kunnen een jaargetijde van rust, die langer duurde dan in West-Indië. De overvloed van levensmiddelen was zoo groot, dat 't goedkooper was slaven aan te telen dan ze te koopen. Zij die in Amerika geboren en op de plantagiën opgevoed waren, overtroffen de ingevoerde Afrikanen klaarblijkelijk, zoowel physiek als intellectuëel.’
Bl. 310: ‘Het gemengd huwelijk met dat mindere ras (de

{==771==} {>>pagina-aanduiding<<}
negers) 't zij 't tot slavernij gedoemd of vrij was, werd door de godsdienst als zonde, in de publieke opinie als schande, en bij de wet als misdaad verboden. Maar noch de wet, noch 't Evangelie, noch de publieke opinie, elk in 't bijzonder, kon de vermenging voorkomen, die, de ondervinding heeft het steeds geleerd, onvermijdelijk en ruimschoots plaats heeft, wanneer twee menschenrassen zoo naauw met elkander in aanraking komen, als een noodzakelijk gevolg van huisselijke slavernij [medebrengt].’ - ‘De Hollandsche, Fransche, Spaansche en Portugesche kolonisten, die minder trotsch op hun geslacht en niet zoo streng en aanmatigend in hun godsdienstig leven waren, beschouwden 't laag en wreed van den blanke, die niet zoo veel mogelijk zorg droeg voor de emancipatie en 't tijdelijk welzijn van zijne kinderen van gekruist ras. In eenige van die koloniën werden zelfs wetten noodzakelijk geacht, om de zoogenoemde overtollige ouderlijke teederheid te beteugelen. - In de Anglo-Amerikaansche koloniën waren de kleurlingen weinig minder talrijk; maar eene overeengekomene welvoegelijkheid, die krachtiger was dan de wet, verbood, dat de vader een van die kinderen erkende. Zij volgden den stand van de moeder. Zij waren als slaven geboren en bleven het. Europeesch bloed bleef aldus in de aderen van slaven vloeijen.’
Uit het een en ander blijkt duidelijk, dat de denkbeelden omtrent slaven en slavernij in de Noord-Amerikaansche Unie in het midden der negentiende eeuw nog nagenoeg dezelfde zijn als in het midden der vorige eeuw. - Dat de heerschende denkbeelden destijds zoodanig waren, laat zich begrijpen, als men van hildreth verneemt dat toen nog, even als in de zeventiende eeuw, blanken werden ingevoerd; slaven minstens voor zeven jaren, die ten aanzien der straffen ‘meestal op eene lijn werden gesteld met de slaven’ (negers).
Men ziet hieruit dat het werk van hildreth, behalve de eigenlijke geschiedenis, belangrijke wenken bevat omtrent de vroegere zeden der Anglo-Amerikanen, waaruit de eigenheden der zeden van de tegenwoordige Yankees zijn te verklaren. - Ook daarom verdient dit werk alle aanbeveling.




Hedley Vicars, Kapitein in Engelsche dienst, gesneuveld voor Sebastopol; of de Christen als Krijgsman. Naar het Engelsch

{==772==} {>>pagina-aanduiding<<}
door Jhr. Mr. A.M.C. van Asch van Wijck. Te Utrecht, bij Kemink en Zoon. 1856. In post form. IX en 285 bl. f 1-50.

Dit werk levert een treffend bewijs, hoe een leven gegrond op het geloof en de bewustheid ‘christus is mijn leven,’ zelfs onder krijgsgevaren en oorlogsgedruisch kan worden geleid, en volkomen kan worden. De Schrijver geeft de geschiedenis van zulk eene levensontwikkeling, grootendeels in brieven van hedley vicars aan diens geliefde betrekkingen. Daar hij alles heeft opgenomen, is het verhaal niet vrij van langwijligheid en zekere eentoonigheid; maar het geheel draagt den stempel der waarheid: want wij ontmoeten vicars slechts waar hij aan zijn gemoed vertrouwelijk lucht geeft, zonder te denken, of te vermoeden, dat zijn schrijven in andere handen zou komen dan die zijner geliefden.
De Uitgever hoopt met dit werk nuttig voor anderen te zijn. - ‘Indien er - zegt hij - ‘zich onder mijne lezers mogten bevinden, die het brood des levens op de rustelooze wateren van menig teedergeliefd afgedwaald hart gestrooid hebben, maar bijna wanhopen dit zaad, al is het na vele dagen, terug te zullen vinden, laat hen dan in het voorbeeld van dien jeugdigen krijgsman troost en aanmoediging zoeken en vinden: laat hen niet ophouden voor hunne geliefde panden te bidden, vernemende hoe treffend, en zeker boven alle menschelijke verwachting, de bede eens stervenden vaders door een genadig God verhoord werd, die van hedley vicars zulk een krijgsknecht van jezus christus maakte, ter verheerlijking van Zijnen gezegenden naam.’
Wij gelooven óók dat dit boek nut zal kunnen stichten, en wenschen het in de handen van onze beschaafde officieren en militairen van minderen rang. Zij kunnen er uit leeren dat de edelste Christen ook de beste krijgsman kan zijn. Misschien acht deze of gene den gemoedstoestand van hedley vicars overspannen; maar eer hij veroordeelt, onderzoeke hij den warmtegraad zijns geloofs en zijner liefde; want wie koud is, houdt matige warmte reeds voor hitte.

Eirata.

Bl. 721 en volgg. staat: ‘mothley’, lees: motley, en bl. 723, reg. 15, v.b.: ‘Kaap de Goede Doop’, lees: de Goede Hoop.


{==1==} {>>pagina-aanduiding<<}

Mengelwerk.




Het geld en de prijzen.

Door A. Elink Sterk, Jr.

Er zijn tijden geweest dat men geld maakte van ijzer, van leder, en van verschillende andere zaken; alles kan dienen voor geld, waaraan bij maatschappelijke overeenkomst geldswaarde wordt toegekend; doch waar goud of zilver niet ontbraken, werd dit onder beschaafde volken bij voorkeur daartoe gebruikt, en blijft wegens algemeen toegekende waarde tot zekere mate daarvoor onmisbaar.
Goud en zilver is de stof daar wij geld van maken en naar welke wij prijzen berekenen. Stellen wij ons dus, alvorens verder te gaan, zoo na mogelijk voor, hoe de wederkeerige waarde-verhouding van die beide edele metalen, tot elkander, in het verloop van tijden geweest is. Zorgvuldige onderzoekingen van uitstekende geleerden hebben door tal van bewijsgronden bevestigd, dat deze in vroeger tijd geheel anders geweest is en allerlei afwisseling heeft ondergaan, tot de onderlinge betrekkingen der volken, met de algemeene beschaving toegenomen zijnde, daaraan eene meerdere bestendigheid gegeven hebben. - Of hunne berekeningen reeds op een haar na juist zijn, hiervoor durf ik niet in te staan; maar tot het verschaffen van een algemeen begrip zijn zij althans voldoende. - Men leert in de hoofdtrekken daaruit, dat het goud in Azië, in Griekenland, en vervolgens in Gallië en Spanje (even als later in Duitschland) uit het zand der rivieren verzameld werd, toen men nog weinig van de voortbrenging van het veel dieper verborgen zilver verstond; dat in de hoogste oudheid de verhouding van waarde van het goud tot het zilver, in het Oosten, als 2½ tot 1 moet hebben gestaan, vervolgens, overal buiten Indië, als van 6 of 8 tot 1, en ten tijde van xenophon als van 10 tot 1; dat plunderingen van natiën en staatskassen

{==2==} {>>pagina-aanduiding<<}
door alexander en de Romeinsche veroveraars, daarin meest beduidende veranderingen hebben doen ontstaan; zoodat het zilver toen tot het goud in verbazend afwisselende verhouding verscheen, tot eindelijk, omstreeks het jaar 400 na christus, de allergrootste afstand daarin bespeurd werd. De zilvermijnen van heel de bekende wereld waren onder het Romeinsch gezag gedurende eenigen tijd wèl bearbeid; het goud, daarentegen, was in niet noemenswaardige hoeveelheid verkregen. Alzoo was het niet vreemd dat men omstreeks dien tijd eene verhouding als van 17 of 18 tot 1 vermeld vond. Daarna echter heeft de inval der Barbaren in het Romeinsche Rijk alles weder over hoop geworpen; en volgende tijden van woestheid waren oorzaak dat het geld zoo zeldzaam werd, dat dit in het algemeen een aanmerkelijk meerder vermogen verkreeg. Dit was de toestand der Middeleeuwen. Het zilver toen geheel niet meer voortgebragt wordende, moest ook de verhouding nu zoodanige verandering ondergaan, dat men die van de negende tot de helft van de zestiende eeuw voorgesteld vindt als te hebben gestaan van 11 of 12 tot 1. - Goud en zilver beide, eindelijk, in verrassenden overvloed verkregen zijnde, sedert de verschijning van het product van de mijnen van Peru en Mexico op de Europesche markt, werd door deze gebeurtenis de verhouding gevestigd van 14 of 15 tot 1, welke in volgende eeuwen tot op onzen tijd nagenoeg onveranderd is gebleven (*).
Het was eerst sedert weinige jaren, dat aan het goud weder 15½ à 16 maal de waarde van het zilver werd toegekend. Thans echter (na de sterk toegenomen productie der laatste jaren) is die verhouding nogmaals als 15 of 15½ tot 1 bevonden. Al is dit verschil niet groot, doet dit toch niets te kort aan de waarheid, dat beide metalen te zamen nu al weder in waarde gedaald zijn, in verhouding tot alle andere zaken (†). Gelijk eene bijzonder sterke productie van tarwe of rogge de graanprijzen in het algemeen doet dalen, zoo ook brengt noodwendig eene sterk toegenomen productie van zilver of goud, nu zoo wel als vroeger, eenige daling van beide edele metalen en alzoo algemeene verhooging van prijzen te weeg.

{==3==} {>>pagina-aanduiding<<}

Tot staving, hoe aanmerkelijk het verschil van goederenprijzen vóór en na de ontdekking van Amerika geweest is, hoe die ook bestendig geklommen, maar vooral nu in de laatste jaren, al weder op ongewone wijze gestegen zijn, willen wij nog eenige historische bewijzen, vergelijkingen en berekeningen volgen laten.

‘Er zijn’ - heeft een beroemd Engelsch historieschrijver gezegd (*) - ‘eenige, ofschoon nog onzekere, middelen tot begrooting der waarde van het geld in vroeger eeuwen, vergeleken met de behoeften des levens. Volgens de wetten van athelstan was de prijs van een schaap één schelling, d.i. vijftien pence (stuivers) van onzen tijd. De wol had twee vijfden van de waarde van het geheele schaap; waarvan de waarschijnlijke reden was, dat de Saksers, gelijk de Ouden over het algemeen, weinig andere kleedingstof kenden dan wol. Een os werd begroot op vijfmaal de waarde van een schaap, en eene koe op viermaal. Indien wij nu onderstellen dat het vee, in die eeuw, bij gebrek van landbouw, zoo menigvuldig niet was in Engeland als tegenwoordig, mogen wij besluiten dat het geld toen bijna tienmaal de waarde had van het onze. Een paard gold omtrent zes-en-dertig schellingen (30 Saksische schellingen); eene merrie een derde minder; een man (†) drie ponden. Het kostgeld van een kind, het eerste jaar, was acht schellingen, als het weiden van eene koe in den zomer en het voer van een os in den winter. Tusschen het jaar 900 en 1000 kocht ednoth een Hyde lands (100 akkers) voor 118 schellingen. Een schelling voor de acre was de gewone prijs. Een paard van waarde werd omtrent het jaar 966 verkocht voor twaalf schellingen. In Koning ethelred's tijd was de prijs van een os tusschen de zeven en acht schellingen; eene koe omtrent zes schellingen. Gervas van Tilbury zegt dat, ten tijde van hendrik den Eerste, het brood voor honderd man 's daags op drie schellingen, zijnde één schelling van die eeuw, gerekend werd; want men denkt dat, kort na de verovering, een pond
sterling in twintig schellingen verdeeld werd. De huurders van Shireburn waren verpligt te betalen zes stuivers

{==4==} {>>pagina-aanduiding<<}
of vier hoenderen ter hunner keuze. De abt van St. Alban, omtrent het jaar 1232 eene reis zullende doen, huurde zeven fraaije en moedige paarden, onder beding dat, indien er eenige op de reis stierven, hij 30 schellingen, naar de tegenwoordige rekening, voor het stuk betalen zoude. - Het is opmerkelijk dat in alle oude tijden het koorn, welks verkrijging van den koophandel afhing, altoos hooger prijs hield, vergeleken met het vee. De Saksische Kronijk zegt dat er ten tijde der regering van eduard den Belijder de verschrikkelijkste hongersnood heerschte, waarvan men immer gehoord had, in zoo ver dat een quarter (*) tarwe tot zestig pennies of omtrent vijftien tegenwoordige schellingen verkocht werd.’
In het Tweede Deel van hetzelfde werk lezen wij ook nog van een hongersnood, omstreeks het jaar 1315, en vinden daar gezegd, dat in dat jaar het Parlement eene matiging in de prijzen trachtte te bewerken, doch vruchteloos, zoo als altoos dergelijke dwangmaatregelen zijn, die eene bestaande schaarsheid toch niet verhelpen kunnen. ‘De prijzen’ - zegt de Schrijver - ‘die door het Parlement bepaald waren, zijn opmerkelijk. Voor een besten os, niet gemest met graan, twee ponden acht schellingen, van het tegenwoordige geld; voor eenen die met graan was gemest, drie ponden twaalf schellingen; een vet varken van twee jaren oud, tien schellingen; voor een ongeschoren schaap, een kroon (†); een geschoren, drie schellingen zes stuivers; een vette gans zeven en een halven stuiver; een vette kapoen zes stuivers; eene vette hen drie stuivers; twee hoenders drie stuivers; vier duiven drie stuivers; twee dozijn eijeren drie stuivers’, enz. Wij zien hierbij echter nogmaals de opmerking gemaakt, dat de prijs van de tarwe, naar evenredigheid, alle andere prijzen te boven ging, en dit als een zeker bewijs van den slechten landbouw van die eeuwen was aan te merken; ‘wijl de landbouw eene soort van handwerk was, dat weinigen in dien tijd met voordeel oefenen konden’.
Overwegen wij dat de hier vermelde beschikkingen een duur jaargetij betroffen, dan is daaruit ligtelijk af te nemen, hoe gering anders de toenmalige prijzen moeten geweest zijn. In Engeland is eenige jaren vóór, maar meestal na de ontdekking

{==5==} {>>pagina-aanduiding<<}
van Amerika hierin beduidende verandering gekomen. De ‘Geschiedenis van het Goud’, van j. ward (*), geeft te verstaan dat, onder de regering van jacobus V van Schotland, de tot goudwassching gebezigde arbeiders nog 2 stuivers voor dagloon ontvingen, doch dit loon tot 4 stuivers verhoogd moest worden, en hun werk toen geen voordeel meer gaf.
Ook adam smith erkende den ontegensprekelijk magtigen invloed der goud- en zilver-productie, maar schijnt hare voornaamste werking van 1570 te dagteekenen. Dit doet voor ons nu minder ter zake; doch ik zie mij verpligt tot die opmerking, om tevens indachtig te maken, dat het bewezen is, dat de tabellen van marktprijzen, door dien geachten Schrijver overgelegd, geen gezag kunnen hebben, wijl zij grootendeels uit eene verzameling van zeer buitengewone prijzen zijn zamengesteld, die ten deze niet tot rigtsnoer kunnen strekken (†).

Oudtijds hadden veel heviger slingeringen in de prijzen der goederen plaats, dan thans. Van daar ook zeer uiteenloopende gevoelens, ten aanzien van de vraag, hoe veel de gemiddelde stijging bedragen heeft, sedert Amerika haar edel metaal aan de schatten der oude wereld heeft toegevoegd. Mijn gevoelen komt het naast overeen met dat van j.b. say, welke eerst eene stijging van 1 tot 4 had ondersteld, maar later, als verbeterd inzigt, tot de stelling van 1 tot 6 gekomen is. Ook ik heb daarbij de graanprijzen tot voornaamsten grondslag genomen; evenwel mijne berekeningen niet alleen op zijne beschouwingen, maar op de zamenvatting van een aantal verschillende berigten gegrond (§). Even als garnier, heb ik de bu tensporigste prijzen uitgezonderd, en wat niet duidelijk genoeg gestaafd was in blanco gelaten; en durf mij alzoo op de volgende cijfers als tamelijk voldoende verlaten:

{==6==} {>>pagina-aanduiding<<}



Gemiddelde prijzen van de verschillende soorten van Tarwe, overgebragt in Nederl. guldens en Nederl. lasten.
	Nederlandsche aanwijzingen.	Fransche berekeningen.	Midden-Europa.
Van 1200 tot 1510,	Niet juist bekend.	f 75. (*)	-
Meer bijzonder van 1448 tot 1510,	f 40	f 52.	-
Meer bijzonder van 1500 tot 1599,	f 100.	f 150.	-
Meer bijzonder van 1600 tot 1699,	f 130.	f 240.	-
Meer bijzonder van 1700 tot 1769,	f 175.	f 210.	f 106.50
Meer bijzonder van 1770 tot 1809,	f 241.	f 230.	f 174. -
Meer bijzonder van 1810 tot 1849,	f 270.	f 296.	f 200. -
Latere jaren	f 350.	f 405.	f -
Maand November 1855,	f 540.	f -	f -

Bij meer onderverdeelingen van periodes, zoude de opvolging van cijfers zich, hier en daar, eenigzins anders hebben voorgedaan, wijl sommige lagere zoo wel als andere hoogere tijdelijke prijsstanden, bij afwisseling, te midden van elk van die tijdvakken aanschouwd zijn; maar het moet tot het oogmerk van ons onderzoek voldoende zijn, zich tot ruime tijdperken te bepalen, die, hoe ruimer zij genomen zijn, zoo veel te meer geschiktheid hebben, om den normalen invloed in het oog te doen springen, van de algemeene, groote hoofdoorzaak van prijsverandering, wier beschouwing ons thans bezig houdt.- Meest opmerkelijk doet zich hierbij voor, het zeer groot verschil van de eerste cijfers, die, van 75 op 52 teruggegaan zijnde, in het volgend tijdperk tot 150 geklommen waren. Ik geloof dat de eerste teruggang op 52 gemakkelijk te verklaren is, en dat gelijke oorzaak in de Nederlanden als in Frankrijk bestond, ofschoon wij daarvan eene duidelijke aanwijzing missen. Immers het lijdt geen twijfel dat eene bijzondere schaarschte van geld aan de ontdekking van Amerika voorafging. Onlusten en geld-afpersingen onder karel VII en lodewijk XI in Frankrijk; buitengewone oorlogsbezwaren en Hoeksche en Kabeljaauwsche partijschappen in de Nederlanden; alles werkte zamen, tegen het einde van de vijftiende eeuw, om de naatschappij in schrik en ontsteltenis te houden, en het begraven of verbergen van geld zoodanig in zwang te doen komen, dat hetgeen in betaling gegeven werd, bij wijlen voor driedubbele waarde gelden moest. Ik wil dus ook de meerdere verschijning

{==7==} {>>pagina-aanduiding<<}
en waarde-vermindering van goud en zilver in de zestiende eeuw niet uitsluitend aan de ontdekking van Amerika toeschrijven, maar daaraan slechts eene voornaamste plaats toegekend zien, als hoofdoorzaak van het onbetwistbare feit, dat van toen af de sterkste daling van het edel metaal en dus ook de sterkste verhooging van daarin berekende prijzen kenbaar werd.

Gelijke berekeningen ten aanzien van andere granen, zouden nagenoeg gelijke uitkomst geven. Wat de Rogge betreft: nog in 1556 verbonden Oostersche kooplieden zich, ons daarvan bestendig te willen leveren, het last tegen 24 gulden van de toenmalige munt. Overigens is mij voldoende gebleken, dat wij de prijzen van dat artikel, in onze tegenwoordige munt overgebragt, kunnen aannemen hier te lande gestaan te hebben:

In de eerste helft van de zestiende eeuw op p.m. f 58 het Last.
In de tweede helft van die eeuw op p.m. f 96 het Last.
In de zeventiende eenw op p.m. f 100 het Last.
In de achttiende eenw op p.m. f 124 het Last.
In de negentiende eenw op p.m. f 280 het Last.
In ons buitengewone jaar 1855 geklommen tot op p.m. f 400 het Last.

Tot het opmaken van deze berekeningen, hebben ten deele gelijke bronnen als ten aanzien van de tarwe moeten dienen, en ten deele eenige andere bijzondere aanwijzingen. De vroegste cijfers van de Vaderlandsche Historie van wagenaar, plaatsbeschrijvingen en kronijkschrijvers, zijn mij van nut geweest, maar hebben mij gelijktijdig moeite veroorzaakt, wegens de daarin voorkomende prijsvermelding in goudguldens, waarvan de reductie tot onze tegenwoordige munt eene geheel bijzondere studie gevorderd heeft, nadat ik bij nalezing van zeker: ‘Kort Verhael van het opklimmen en verloop van de Munte’, als ook van der goes: ‘Register’, en meer oude schriften, bevonden had, dat hierdoor veelal een werkelijk gouden muntje van dien tijd, en niet, zoo als men gewoonlijk van meening is, de zilveren acht-en-twintig te verstaan was; en ik tevens in een deel van die oude schriften, naast leerzame waarheden, ook zoo handtastelijke misstellingen ontmoette, dat daardoor eene juiste waardeering der geldsommen slechts te moeijelijker werd. Er waren in de zestiende eeuw verschillende van die gouden-goudguldens bij den handel in omloop, meest van Duitschen muntslag, ongelijk van waarde en doorgaans slecht van gehalte,

{==8==} {>>pagina-aanduiding<<}
eene kwaal waaraan trouwens ook onze oude grafelijke munten niet minder laboreerden. Zij waren bij onze plakaten aan zeer verschillende koers-bepalingen onderhevig; dat zoo ver ging van daarbij zelfs verschil van de maanden des jaars gemaakt te zien. Gemiddeld heb ik echter, na streng onderzoek en velerlei proefnemingen, bevonden, dat zulke goudguldens, als in de hier bedoelde periode meest in wettigen omloop waren, aan intrinsiek gehalte en wigt van goud, op ruim een derde van onzen tegenwoordigen gouden Willem te schatten zijn, of meer juist op eene tegenwoordige zilverwaarde van gemiddeld f 3.50. De toenmalige officiële koersberekeningen, in zilver, stelden die munt gedurende eenigen tijd zeer veel lager; maar ik zou meenen een onjuisten maatstaf van vergelijking te kiezen, wanneer ik deze tot grondslag nam, wijl daarbij de zeldzaamste willekeurigheid en ongestadigheid plaats vond. Gedeeltelijk mag hiervoor ter verklaring dienen dat de gewone stuiver, ten tijde van maximiliaan, nog iets grooter was dan ten tijde van leycester; ten deele ook dat het zilver betrekkelijk nog schaarscher was, dan het goud; maar het is ook bewezen dat er bijzondere politieke bedoelingen bij al die veranderingen in het spel kwamen, en de handel zich zeldzaam naar die lage schattingen gerigt heeft. Op het einde van de zestiende eeuw stond de bedoelde munt dan ook al weder genoteerd op 54 stuivers.
Met de ware beteekenis van den vroegeren goudgulden af te meten naar het daarin aanwezige goud, komt men het naast bij aan den door de beste Schrijvers gevolgden regel, in hunne berekeningen van historische prijzen; en tot het doel om den invloed der vermeerderde goudproductie op de prijzen zoo na mogelijk te bepalen, moest ook deze wijze van berekening, zoo ik vertrouw, boven ieder andere te verkiezen zijn (*).

{==9==} {>>pagina-aanduiding<<}

Mogt men oordeelen dat ik op die wijze de oude prijzen te hoog heb geraamd? Dit zal mij niet onaangenaam zijn, wijl dit dan althans het stelligst bewijs zou leveren, dat ik niets heb willen overdrijven. - Mogt men begrijpen dat ik de prijzen te min heb berekend, zoo dient tot antwoord dat in 1534, in het land van Heusden, nog roggebrooden van 13 ℔ voor één braspenning te bekomen waren, en ook de prijs van de gerst in de gewone evenredigheid nog iets lager dan die van de rogge moet hebben gestaan, wanneer men tevens letten wil op het toenmalig gebruik van de Bieren.

De Bieren, waarvan hier te lande zoo talrijke brouwerijen bestonden, dat daarvan nergens elders het voorbeeld gezien was, waren in dien tijd een zoo bestendige volksdrank, dat men van geene berekening van huishoudelijke behoeften, ja zelfs van geene behoeften van verpleegden in de godshuizen, leest, of de bieren kwamen daarbij te pas.
Bij vroegere mededeeling wees ik aan hoe, kort vóór de zestiende eeuw, onder het dagloon van een arbeidsman reeds het dagelijksch vereischte van een stoop bier begrepen was.
Het moge velen nu onbegrijpelijk voorkomen, maar het is niet te min buiten alle tegenspraak, dat het bier ook nog in de zestiende en 't begin van de zeventiende eeuw te bekomen was, voor prijzen, niet te boven gaande een vijfde van die, welke daarvoor tegenwoordig gevorderd worden.
In de Bibliotheca Duncanniana vond ik eene gedrukte ordonnantie wegens imposten van het bier, van het jaar 1583 (toen de graanprijzen reeds gestegen waren), bij welke de soorten werden onderscheiden in bieren van 24, van 30 en van 40 stuivers de aam (twee-guldens bier dus). Stel hiervoor ten ruimste een middenprijs van f 3 van latere munt, wanneer wij ons bij den bedoelden gulden den ouden meest waardigen zilveren Carolus denken, die omtrent f 1.80 fijn zilver hield, zoo kan men tot een redelijk besluit omtrent de verhouding van den toenmaligen tot den tegenwoordigen prijsstand der bieren in staat zijn.
In het geachte werk van orlers: Beschryvinge der Stadt Leyden, vond ik (bl. 144) onder de beschikkingen ten behoeve der bestedelingen van de fondatie Jeruzalem vermeld: ‘Boven de vrye huys-huyr wert in yder huysken uytghereyckt ende

{==10==} {>>pagina-aanduiding<<}
gegeven, in de slachttyt een voet ofte quartier Rint-vleysch: een kinneken boters: drie soetemelex kasen: veertich tonnen turf: alle weecken in de winter-maenden drie, ende in de somer-maenden twee bollen terwen-broot: alle dagen een pinte biers van twee gulden het vat (dat te dier tijden goet, jae het beste bier was)’; en wat daar meer volgt.
In hetzelfde werk (bl. 146) komt, met betrekking tot de stichting Sijon geheeten, eene reeks van dergelijke beschikkingen voor en, onder anderen, aan ieder huisje gegeven: ‘drie gulden tien stuyvers om turf te koopen; alle dagen door het gantsche jaer een pinte goet twee gulden bier’, enz.
Is hierdoor de toenmalige zeer lage prijsstand der bieren bewezen, en bij gevolgtrekking ook die van de gerst en andere granen met genoegzame zekerheid bevestigd, even zoo zag ik mij, als in het voorbijgaan, ook van den geringen prijs van den turf, boter; kaas, en visch, door vergelijking van dergelijke berigten overtuigd. - Hetzelfde is mij mede ten aanzien van het slagtvee bijzonderlijk in het oog gevallen; en, na aandachtige beschouwing van daartoe betrekkelijke plakaten en bijzondere keuren, moet ik het er zelfs voor houden, dat dit, ook hier te lande, even als in Engeland, dikwijls nog op betrekkelijk lager prijs dan de granen gestaan heeft.

Komen wij nu eindelijk ook, nog even, op de arbeidsloonen terug.
Een ambachtsman, omtrent het midden van de vijftiende eeuw, verdiende, gelijk wij reeds vroeger opmerkten, 2 stuivers en een opperman 1½ stuiver daags. Volgens eene andere stelling bedroeg het drie grooten daags of een Braspenning. Wel is waar de stuiver van dien tijd was eene andere munt dan de tegenwoordige: een tamelijk groot stuk slecht zilver, even als de penningen soms naauwelijks en derde fijn zilver bevattende; er waren ook stuivers van drie of twee en eene halve grooten, dubbele stuivers, en wat dies meer zij, want van den zamengestelden toestand van ons oud muntwezen is bijna geen denkbeeld te maken; maar bij eene ook daarvan genomen proef, heb ik mij overtuigd, dat de gewone enkele stuivers, van den ouden tijd, toch wel niet meer dan gemiddeld twee van onze tegenwoordige stuivers aan fijn zilver

{==11==} {>>pagina-aanduiding<<}
waarde hielden (*). Wat de braspenning betreft, de waarde van dit vroegere muntje is op zeer verschillende wijzen door latere penningkundigen verklaard; ook dáárin bestond verscheidenheid, maar het meest algemeen gevoelen brengt die toch ook niet hooger dan ongeveer twee stuivers van ons tegenwoordige stelsel. Wanneer ik dan nu bij doorslag aanneem, dat het loon van den geringsten arbeidsman, in den bedoelden ouden tijd, als 3 stuivers van onze tegenwoordige munt kan te verstaan zijn, meen ik wel niet ver van de waarheid te zullen worden bevonden. Wij kunnen het ons ook wel niet veel anders voorstellen, in verband met een aantal aanwijzingen van andere bezoldigingen, waarvan veel in de schriften van de riemer en van kroon, ten opzigte van 's Gravenhage, en in andere stedebeschrijvingen wordt aangetroffen.
Dat het dagloon in 1495 zich reeds als merkelijk gestegen voordeed, is iets waaraan ik niet bijzonder wil hechten; maar dat het in 1573 verschillende malen als ten bedrage van 8 of 6 stuivers voorkwam (†), zegt mij meer. Was de stuiver van dien tijd reeds eene verminderde munt, zoodat 1½ van deze met 1 van de vroegere gelijk kon staan (§); toch neemt dit de ontwijfelbare waarheid niet weg, dat hierin reeds eene beduidende vermeerdering van loon voor de zestiende eeuw te aanschouwen was.
Hetzelfde soort van ruwen handenarbeid eischt in onzen tijd gemiddeld 18 stuivers, wijl geen menschen van minder leven en hunne krachten onderhouden kunnen; - de beter bezoldigde handwerksman in onze stad 's Gravenhage heeft ongeveer eene verdienste van f 1 daags, zoo lang er te werken is. Alzoo was dan ook in de arbeidsloonen, tot op onzen tijd, eene nagenoeg gelijke opklimming, als in de prijzen der levensmiddelen te bespeuren.

Na dit alles, blijft echter nu de vraag: of, sedert de jongste ondervinding van buitensporige prijsverhoogingen, zoodanig

{==12==} {>>pagina-aanduiding<<}
loon, tot het redelijk levensonderhoud van gehuwden, nog altijd toereikend mag-heeten?
Zeg ik, naar mijne overtuiging, dat het bestaande tot dus ver reeds te naauwernood voldoende en menigmaal ontoereikend was, en dat alles zamenloopt om te doen verwachten, dat de verhoogde prijzen geen enkel voorbijgaand verschijnsel zijn, maar zeer waarschijnlijk ook een deel daarvan aan de toekomst verbonden zal blijven, - dan is hiermede gewis een genoegzaam antwoord op deze vraag gegeven.

Een brief over de bewaarscholen.

(Eene Nuts-bijdrage.)

Door D. Schuitemaker, te Medemblik.

Veelgeachte Hoorders en Hoorderessen!

Eenigen tijd geleden vond ik in eene der achterbuurten een brief. Er was adrcs noch naamteekening op; ook geene plaatsof dagteekening, en welke moeite ik ook gedaan heb om na te sporen wie hem verloren had, 't is te vergeefs geweest. Misschien kan iemand uwer, als ik dien brief hier eens voorlees, mij op den weg helpen, en ik doe dat voorlezen te liever, omdat hij loopt over de bewaarscholen, bij welke wij belang hebben, dewijl er ook hier zulk eene school door ons Departement is opgerigt. De eenvoudige Schrijfster is wel wat sterk in hare aanmerkingen, vooral omtrent de school in de plaats harer woning, maar dat kan niemand deeren; want vooreerst: we kunnen uit den brief niet zien wáár zij woont, en ten tweeden: aanmerkingen, hoe die ook worden voorgedragen en van welken kant die ook komen, verdienen altijd dat ze gehoord worden, omdat er ligt deze of gene onder is die leiden kan tot verbetering.
De brief, waaraan men dadelijk hoort dat de Schrijfster minder werk maakt van de taal en den stijl, dan van hare kinderen, luidt aldus:

{==13==} {>>pagina-aanduiding<<}

Waarde Zuster!

Ik doe u weten als dat ik weêr frisch en gezond ben; hope van u hetzelfde te vernemen; ware het anders het zou mij van harte leed doen.
Uw brief, waarin gij mij filisisteerde met de gelukkige bevalling van mijn tiende kind heb ik wel ontvangen.
Schoon uwe brieven mij altijd zeer wellekom zijn en plezierig om te lezen, zoo was het met den dezen gansch contrarie en ik heb er wel drie dagen lang om leggen draaijen op mijn bed, zoo was ik er door ontsticht.
Nu als eene vrouw in 't kraambed ligt en ze wel is, dan heeft ze de allerbeste okcazie van de wereld om en ding eens over en weer over te beprakkezeeren; en zoo deed ik dan ook nu met uw brief, die mij zoo dwars in de maag ligt. En nu dat ik weer op de stoel zit, ben ik zoo aldoor bij hortjes en bij stootjes aan 't karrewei om mijne overdenkingen antenoteeren. - Gij kunt ligt denken dat het wel wat raar bij mekaar zal komen, want ik heb zelden een pen in de hand, maar dat moet ge voor lief nemen.
Gij beschuldigt mij, zuster, dat ik niet in alle deelen een goede moeder voor mijn kinderen ben, omdat ik ze niet naar de bewaarschool stuur. Dat ik ze daardoor de gelegenheid onthou om al vroeg wat te leeren. Wat te leeren? Neen, om ze al vroeg veel te leeren. - Gij doet daar een kleine optelling van en warempel dat word, alles zaamgenomen, een heele huurceel vol. Beleefdheid, gehoorzaamheid, ordentelijkheid, vrijmoedigheid, fatsoendelijkheid, zindelijkheid, spraakzaamheid, liedjes, versjes, gebeden, psalmen davids en Evangelische gezangen, dat leeren ze daar alles voor een dubbeltje of een stuiver in de week, en is me dat nog te veel dan voor niemendal. Daarenboven, zegt gij, blijven ze bewaard voor allerlei ongelukken die kinderen van tusschen de twee en zes jaar bestendig bedreigen, want zoo lang ze in de bewaarschool zijn, kunnen ze niet verdrinken, of verbranden, of versmoren, of overreden, of door groote jongens kreupel geslagen worden, maar ze zitten daar zoo veilig als in abrahams schoot.
Schoon gij dit alles heel aannemelijk voorstelt, ben ik evenwel, net zoo wel als mijn man, bij mijn zelfde sentiment gebleven

{==14==} {>>pagina-aanduiding<<}
en onze kinderen gaan niet naar de bewaarschool; want ik acht die alleen nodig voor kinderen van zulke vrouwen en weeûwen die geheel of gedeeltelijk het brood voor hare onnozele wurmen moeten verdienen; buiten 's huis. Aldus voor vrouwen die zelf hare kinderen niet kunnen oppassen en bewaren - en voorts ook voor zulke arme bloedjes die door hunne ouders worden verlaten en die er niet op willen passen, en ik behoef mijn eigen zelvers, tot op heden toe, nog onder geen van die beide klassies te rekenen, waar ik God de Heer niet genoeg voor bedanken kan.
't Is waar, het is wel heel gemakkelijk als men het kleine goedje een tijd lang van de vloer, en dan de handen ruim heeft, te meer als men weet dat ze goed bewaard zijn, maar als men daarop ziet dan was het nog veel gemakkelijker om in het geheel geen kinderen te hebben. Neen, neen, die de lusten heeft, moet ook de lasten dragen, zoo als de vrome job zeit.
Ik zeg zoo: die weinig kinderen heeft kan er zelf wel op passen en die gezegend is met een groote troep, zoo als ik, heeft om zoo te spreken een bewaarschooltje op zijn eigen hand, en onder zijne oudsten er ligt een of twee die voor mammezel kan spelen. Bij ons gaat het op deze manier: gij weet ik heb een heel knap en werkzaam man, en al is hij maar timmermansknecht hij kon van wegens zijn capisiteiten wel timmermansbaas wezen. Nu is hij kwalijk in huis of hij gaat aan het knutselen van allerlei dingen, zoo wel voor mijn plezier en gemak als voor de kinderen. Hij maakt bakjes waarin ze, met een paar touwen aan de zolder veilig kunnen schommelen, wagetjes om in te rijden en allerlei speelgoed, waaronder ook houten letters, die hij dan wit verwt, en al zoo voorts. Daarmede kunnen de kleinen al vrij spoedig, spelende weg, het a.b.c. leeren en vermaken zij zich bij slecht weêr in huis. Bij goed weer, laat ik ze zoo veel mogelijk onder opzicht van een der oudsten buiten spelen, hetzij op het erfje achter het huis, of voor onze deur op de straat; maar aldoor hou ik een oog in 't zeil.
Ik heb zoo doende al vast dit boven de moeders die haar kinderen naar de bewaarschool sturen vooruit, dat ik de mijne beter leer kennen, dat ik beter kan weten wat er in zit en wat er niet in zit, en dat is lang geen ding van klein belang.

{==15==} {>>pagina-aanduiding<<}
Voorts ik behandel de kinderen elk meer naar zijn aard en de een krijgt soms een draai om de ooren, waar de ander een zachte vermaning krijgt; iets dat op een bewaarschool, waar honderd kinderen onder het hoofdbestuur van een mensch staan, niet mogelijk is, maar allen met hetzelfde sop worden overgoten. - Ja als ik daar in kom, zuster! dan word ik een beetje nijdig op u, dat gij verlangt dat ik mijn kinderen daar heen zend. Wat! zouden een stuk of twee, drie jonge meiden, waarvan sommigen nog werk genoeg hebben om op zich zelven te passen, beter in staat zijn om op een troep van honderd haar vreemde kinderen te letten dan eene moeder op hare eigene, twee, vier of zes? - Het mogt wat! Daargelaten nog dat ze met de zorg die ze zoo doende aan anderen overdragen, ook het genoegen weggeven om de aardigheden te zien die kinderen van twee tot zes jaar uitkramen, dan zeg ik nog, er gaat geene oppassing en onderrigting boven die van de moeder. - Mij dunkt dat is leer van de natuur, en mijn man zegt van de Schriftuur ook, want bij mijn drukke huishouding lees ik zelf helaas weinig in het Woord; wat ik hoop en verwacht dat mij door onzen lieven Heer genadig zal worden vergeven, want een mensch kan toch op geen twee dingen te gelijk spikkeleeren.
Mijn man is er dan ook danig en danig tegen dat ik er onze kinderen heen zend, al waren ze ook volmaakt ingerigt, zeit hij, maar omdat dit, naar ons begrip, ook zoo wat bij 't walletje langs is, nog zoo veel te meer.
We krijgen zoo van tijd tot tijd een buurvrouw bij ons, om een praatje te maken - een mensch dat nog al vlug ter taal is, maar anders, slagt mij wat, geen diep zeilder, zeit mijn man; - deze loopt dan even als gij geducht hoog met de bewaarscholen. Nu zoo als gij denken kunt, als we aan dat kappittel beginnen, dan haakt het aan alle kanten. - Maar nu is mijn man eenigen tijd geleden begonnen om het over een andere boeg te gooijen en helpt het mensch zoo wat voort; gij kunt wel denken van de wal af in 't water, zoo als vader cats zeit. Zoo hadden ze 't eens over het opzeggen van versjes en gebeden waarvan de buurvrouw wonderen vertelde. - Zelfs had ze eens een jongen van drie jaar een geheelen psalm hooren opzeggen, terwijl hij nog niet eens goed kon praten en zij er dus niets van verstond, maar ze vond

{==16==} {>>pagina-aanduiding<<}
het toch heel lief en aardig. Mijn man zei hierop dat hij dit ook heel lief en aardig vond en heel nuttig ook, maar dat ze hier in ons land evenwel nog veel ten achteren stonden bij sommige buitenpoorters, b.v. in Pruis Pommeren (hij noemt dan maar zoo een buitenplaats op, geloof ik) daar hadden vele vrouwen de gewoonte om de pasgeboren kindertjes alle weken twee bordpapieren lettertjes met de pap in te geven, zoodat ze dan met het verreljaars het heele a.b.c. kenden. ‘Wel’, zei de buurvrouw, ‘dat vind ik waarlijk een hééle goeje manier, dat moest men hier óók probeeren’. ‘Maar’, zei mijn man toen: ‘dat zou hier niet goed gaan, omdat onze kinderen zulke sterke maagjes niet hebben’. - En zoo heeft hij het goede mensch wel eens meer aan het lijntje.
Wat buurvrouw daar zei van dat onverstaanbaar opzeggen van versjes wil ik graag gelooven dat waarheid is, want ik heb eens een meisje van vier a vijf jaar een lang vers hooren uitstamelen, waarvan ik letterlijk geen woord verstond. Toen het uit was vroeg mij haar moeder hoe ik het vond. Ik zei: dat ik er over versteld stond. Gelukkig vroeg ze niet wáárover. Maar het kind had nota bene de opwekking van den jongeling te Naïn opgezeid.
Mijn man zeit dat men op zulken manier de kinderen ligtelijk gelijk maakt aan hetgeen waarvoor vader cats ons waarschuwt, namelijk aan aardebeijen die in een broeikast zijn gestookt, en die rijp zijn voor dat het noodig is en die de regte smaak en geur missen. Ook zegt hij: vroeg rijp, vroeg rot, vroeg wijs, vroeg zot. En mijn man weet dan een groote nominatie van mannen uit vroeger jaren op te tellen, die misschien met er acht of tiende jaar, nog zoo veel niet wisten als onze minst knappe bewaarschoolkinderen van vijf of zes en daar toch voorname mannen van groeiden. Als no. 1 noemt hij dan erassemus die zeven jaar over het a.b.c. leerde.
Zoodat, zuster! wat gij ook praten moogt, wij zenden onze kinderen niet naar de bewaarschool. Zie, daar staat ergens in den Bijbel dat kinderen van den Heere een erfenis zijn. - Gij hebt eenigen tijd geleden ook een erfenis ontvangen; het is maar een legaat van eene oude tante - evenwel gij laat het niet door een ander amminnistereren, al zijn daar ook nog zulke knappe menschen voor; hoe kunt gij nu van mij verlangen

{==17==} {>>pagina-aanduiding<<}
dat ik mijne erfenis van zoo veel hooger afkomst zou laten beheeren door een jonge jonge jufvrouw; al komt ze van de stad van Amsterdam, en al komt ze ook van een bovenste verdieping, en al is ze ook nog zoo goed geheksameneerd? Ik doe het niet.
Gij geeft ook in uw brief zoo veel te kennen dat uit er aard zoete kinderen op de bewaarschool zoet blijven, en dat stoute kinderen er zoet worden. - Maar om u de waarheid te zeggen, zuster, dan heb ik een soort van anversie tegen die heele zoete kinderen, vooral tegen zoete jongens. Misschien is dat wel om een voorbeeld in mijn mans famillie. Zijn broer gerrit de oudste was in de jeugd een voorbeeld van zoetheid en gezeggelijkheid, als of 't een geboren suikerbakker was. Hij kon met zijn vierde jaar al spellen en het ‘Onze Vader’ opzeggen, en kwam vroeger noch later ooit met een gescheurde broek, of een pet zonder klep thuis. Maar met zijn veertiende jaar kon hij nog niets meer dan het hoognoodige om kleêremakersjongen te worden. - Met zijn vijfen-twintigste jaar werd hij baas en trouwde, maar daar hij altijd in zoetigheid, doch nergens anders in schijnt toegenomen, heeft zijne vrouw een vredig leven met hem, maar 't overigens heel schraal, zoodat we vreezen dat eindelijk in zijn zoetigheid er heele welvaart vergaan zal.
Mijn mans jongste broer frits daarentegen, was een aardsdeugniet in zijn jonge jaren: vlug in 't kwaaddoen, maar traag in 't leeren. Met zijn achtste jaar, kon hij nog geen a voor een b. Evenwel toen hij eens tot straf drie dagen op een zolder op water en brood moest zitten, kon hij lezen toen hij ontslagen werd, als de beste. Schoon hij dus goed leeren kon, als hij maar wilde, was het toch niet mogelijk om hem op een ambacht te krijgen ten minste niet om er hem op te houden. Aldus zond zijn vader hem op zijn vijftiende jaar het zeegat uit, als scheepsjongen, en daar hij altijd veel mannefisentie had gehad en graag de eerste was in 't kwaad doen, zoo begreep hij nu ook de eerste te willen worden in zijn nieuw beroep, en zette zich heel tot leeren. Zoo deed hij verscheidene reizen naar Oost en West en kwam ál hooger, en op zijn dertigste jaar trouwde hij met een half blanke en half bruine jonge jufvrouw, en leeft nu sints een jaar of tien als een welgesteld man te Parelimareboom.

{==18==} {>>pagina-aanduiding<<}

Hoewel deze vier kinderen heeft zendt hij ons ieder jaar wat over voor winterprovisie, dat ons, in dezen duren tijd, het hoofd boven water houdt, en bij gerrit óók heel goed komt; want schoon die geen kinderen heeft, zou hij het zonder dat buitenkansje kwaad hebben. Zoodat ik maar zeggen wil, zuster, dat het nog altijd niet gewonnen is als de jongens zoo zoet zijn.
Ge moet nu niet denken, zuster, dat ik zoo heel en al tegen de bewaarscholen ben; och neen, dat is 't geval niet. Ik vind ze zelfs heel mooi, als maar de regte lui alleen er gebruik van maken: dat zijn die, die niet zelf op er kinderen kunnen passen; en als ze dan goed zijn ingerigt. Op onze bewaarschool hier zijn eenige dingen, die mij niet zouden aanstaan.
Vooreerst, als 't heel en al aan 't doel zou beantwoorden, moesten de kinderen er 's morgens nog vroeger heen, en er ook langer kunnen blijven, zonder tusschenbeide gehaald en weêr gebragt te moeten worden, want een werkvrouw heeft daar geen tijd voor als ze bij anderen werkt.
Ook komen ze te weinig in de buitenlucht en gaan dán alleen wandelen als het zomerweêr bovenmenschelijk mooi is.
De manier van wandelen bevalt mij óók niet, en ik denk dat ze de kinderen ook niet sterk aanstaat. Met de eene hand ver vooruit en de andere achteruit, loopen ze aan mekaâr gehaakt als of 't een lange toverkaart was; en een gezonde, vlugge jongen moet soms een zwakke dikbuik meêsjorren, waartoe ook zijn voorman moet helpen en waardoor hij dus in een uitgestrekte propositie blijft. - 'k Moet zeggen ze kuijeren wel zoet en aardig en groeten alle voorbijgangers wel beleefd, maar zoete jongens....nu daar heb ik het mijne reeds van gezegd. - In het schoolvertrek wordt óók wel gespeeld, en spelende voort op een goede manier veel goeds geleerd, maar ook wel dingen die ver boven de bevatting der kinderen zijn; b.v. gebeden vóór en na den eten, door vele bejaarden naauwelijks te verstaan; evangelische gezangen en psalmen, enz., en dat noem ik heel hard verkeerd. Want even als men door te zwaren kost der kinderen maagjes kan bederven, zoodat ze nooit weêr goed worden, zoo kan men ook hunne hersenvaatjes te veel vaksineeren, tot dat ze lek worden en voor altijd lek blijven. En als dat

{==19==} {>>pagina-aanduiding<<}
ook een goede manier was, dan mogt men wel meenen dat de kinderen op de groote school achteruit werkten; want als gij uw kind van vier jaar, dat op de bewaarschool gaat, vraagt: jan! zeg reis een versje op, dan kunt gij het treffen dat deze kabouterman zich in postuur zet, en zonder 't allerminste begrip uithakkelt:

Sla op mijn ellenden de oogen; 
Zie mijn moeite, mijn verdriet; 
Neem mijn zonden, uit meêdoogen, 
Gunstig weg, gedenk die niet. 
Zie mijn haters, daar 't getal 
Vast vermeert van die mij vloeken; 
En die rusteloos mijn val, 
Heet en wrevelmoedig zoeken. 

En als gij uw zoontje van zeven jaar, die op de groote school gaat, vraagt: piet! doe eens een versje, jongen! dat die grootere sinjeur dan zegt:

Ik wasch mijn hoofd en handjes, 
Mijn mondje en mijn tandjes, 
Zoo dikwijls ik maar kan, 
Daar krijgt men roode wangen van. 

Ik wil nu niet zeggen dat 't op alle bewaarscholen zoo gaat, maar toch hier hebben wij iemand aan 't hoofd staan, die men zegt dat 't een kweekeling is van de Sophia-bewaarschool te Amsterdam, dus wel een van de voornaamste; en het is toch eerst op herhaald verbod van de Heeren Bestuurders dat ze heeft nagelaten om de kindertjes van beneden de zes jaar psalmen en evangelische gezangen in te gieten.
En dan is er nóg wat, zuster! dat ik als mijn voornaamste bezwaar tegen onze bewaarschool heb, en dat zal ook mijn laatste wezen, want mijn brief moet weg.
Hoor eens, ieder mensch heeft een ziel en een ligchaam, dat staat vast, en de ziel is het voornaamste, dat staat óók vast; schoon je het bij veel menschen niet zeggen zoudt. Maar bij jonge kinderen is, naar mijn domme verstand, het ligchaampie 't voornaamste of althans dat eischt de meeste zorg. Velen zullen hier anders over denken, want ieder

{==20==} {>>pagina-aanduiding<<}
mensch heeft zijn eigen stellaazies, maar laat het dan maar gelijk staan. En wat vragen dan nu die ligchaampies boven alles? Beweging en voeding. Over dat eerste punt hebben we 't al gehad; daar wordt, vooral binnenshuis, nog al wat aan gedaan, maar aan de voeding?....Net zoo veel als er op mijn leêge hand ligt - geen vingerhoed vol.
Met mijn eigen oogen en mijn eigen verstand zie ik dat een boer zijn schapen soms op zoo kale weide laat loopen, dat ze om zoo te spreken geen tijd hebben om reis op te kijken, maar zijn lammeren geeft hij weelde, of hij weet vooruit er komt niets dan schrot van. De jonge kalveren geeft hij, boven het gras dat ze plukken, wei; soms met lijnmeel gemengd, omdat er stevige koeijen van komen. Een kippenmelker geeft de jonge kippetjes vol op te eten, terwijl de ouden soms meest hun fortuin op een mesthoop moeten zoeken. Ik reken dus dat de menschen, die in zoo veel opzigten met de dieren gelijk staan, in hunne allereerste jeugd goed moeten gevoederd worden of men doet ze te kort, en er komt ligt later ook niets dan....schrot van.
Maar wat veel meer zegt dan mijn eigen begrip, mijn man heeft een mooi boek present gekregen over de opvoeding van kinderen, door een verstandig dokter geschreven, daar staat onder anderen over dit punt in: ‘Eerst het zevenjarig kind moet de gewone etenstijden der ouders afwachten, mits deze gewoon zijn, niet minder dan viermaal daags te eten.’
Als gij nu eens rekent dat de kinderen die op onze bewaarschool gaan, ik spreek hier alleen van de arme kinderen, 's morgens om acht uur een mager gesmeerd stuk roggebrood of een plaatkoek bekomen; en ze krijgen dan, op zijn vroegst genomen, om twaalf uur weêr wat, dat, door den bank, ook al niet veel aan de ribben zet - dan vraag ik u of het niet zeer heilzaam voor de arme kleine wurmpies zou zijn als men ze in de school wat eten gaf.
Ik vroeg eens aan mijn man: ‘zouden de Heeren en de Dames van de bewaarschool dat boek óók niet lezen en daar óók niet eens aan denken? En hoe zou het komen dat ze zoo veel meer op hebben met het opfokken en opkweeken van der kinderen zieltjes, dan van hunne ligchaampies? Ze zitten toch alle maanden met hun twaalven over die school

{==21==} {>>pagina-aanduiding<<}
te prakkezeeren?’ ‘Wel’, zei mijn goedige man, ‘dat komt doordat de prijs van het zielenvoeder gaande weg lager en die van de ligchaamspijs daarentegen hooger wordt. Dat is wel jammer, want ik geloof óók dat het heel wenschelijk was als men in plaats van een psalm voor de zieltjes der kleinen, een bordje soep voor hunne ligchaampies gaf, en in plaats van het avondgezang een kom melk met beschuit.’
En nu ten slotte, zuster! moet ik u nog doen opmerken dat in het boek waarvan ik zoo even sprak, vrij wat meer staat dan ik u kan opnoemen, maar wat ik u en allen die zoo hoog met bewaarscholen lopen, recommandeer om te lezen, is onder anderen dit: ‘De invloed van de moeder op het kind is eenig en zonder wederga’.
Wat dunkt je, moet ieder moeder niet zoeken die invloed te versterken, te vermeeren en ten goeje te gebruiken, en houden hare kleine kinderen zoo veel mogelijk onder der eigen kommando?
Ja, ik kan ook nog zeggen dat dat boek gemaakt is op verzoek van de Maatschappij Tot Nut van 't Algemeen; die zelfde Maatschappij die de bewaarscholen heeft gefabriceerd. De dokter dus, die dat boek heeft geschreven en die dat zeker heel wel weet, verklaart zich toch openlijk en duidelijk tegen de bewaarscholen, voor kinderen wier moeders niet behoeven te werken om voor hen het brood te verdienen of te helpen verdienen. Mij dunkt dát is heel sterk; want hoe ligt, zegt mijn man, had hij, om de premie die er op stond, die zaak blaauw blaauw kunnen laten.
Nu, waarde zuster, deze brief is al zoo dik geworden dat ik vrees dat hij niet meer door het scheurtje van het postkantoor heen kan.
Ik zal je nu nog maar even, in weinig woorden, de omstandigheden van mijn laatste kraam vertellen.

Tot uwe geruststelling, mijne Hoorders en Hoorderessen! kan ik u zeggen, dat de Schrijfster hier is blijven steken.





{==22==} {>>pagina-aanduiding<<}

Een miskend genie.

Door J.M.E. Dercksen.

I.

Het was in de maand Augustus van het jaar 1637 dat op de audiëntie van den Kardinaal de richelieu een man werd opgemerkt, wiens eenvoudige burgerlijke kleeding zonderling afstak bij die van de overige bezoekers der antichambre, welke meest alle tot de aanzienlijksten van den lande behoorden. Wanneer wij zeggen dat hij werd opgemerkt, dan bedoelen wij eigenlijk dat zijne kleeding de opmerkzaamheid tot zich trok; want de overige aanwezigen waren, althans voor het grootste gedeelte, geene menschen om in die lange magere figuur met zijne ernstige, eenigzins strenge gelaatstrekken, iets anders te zien dan een eenvoudig burger, of, zoo als zij het zouden genoemd hebben, een ‘simple manant’; al was het ook dat in zijne oogen eene uitdrukking lag, die hem wel waardig maakte het voorwerp eener nadere beschouwing te zijn. Die oogen toch, zwart en ernstig zich onder de breede en zware wenkbraauwen vertoonende, spraken van eene helderheid des geestes en eene mate van wilskracht, zoo als die niet dikwijls worden aangetroffen; maar somtijds namen zij zulk eenen somberen gloed aan, en trok de vreemde bezoeker de lippen zoo krampachtig te zamen, dat zijn uiterlijk bij menigen ligtzinnige een glimlach van spot kon opwekken. Zulk een lach vertoonde zich dan ook om veler mond, en niet alleen dat, maar ook menige bijtende spotternij werd hem naar het hoofd geworpen, met die ligtzinnigheid welke niet begrijpt dat zij diepe wonden kan slaan in het hart van dengene die het voorwerp der spotternij is. Wij haasten ons echter te verklaren dat zij dien indruk niet maakte op den zwartoogigen bezoeker der audiëntie; want hij stond in overpeinzing verzonken aan een der hooge kruisramen, en scheen, geheel in zich-zelven gekeerd, niets te bemerken van de aardigheden die over

{==23==} {>>pagina-aanduiding<<}
zijn persoon werden aan den man gebragt. Slechts dan wanneer de deur der audiëntie-zaal zich voor den een of anderen bezoeker opende, ontwaakte hij uit zijne mijmering, maar om er spoedig weêr in terug te zinken.
En geen wonder; want hij was daar gekomen, niet om eenige pligtplegingen te maken, of om zich voor den eenen of anderen post bij den magtigen Kardinaal-Minister aan te bevelen, maar om een doordacht systeem bloot te leggen met betrekking tot eene uitvinding, tot wíer wèlslagen noodig was dat zij door de magtigen der aarde wierde begrepen. Hij moest dus zijne overtuiging overbrengen bij dien hoogen Staatsdienaar, en hij dacht er over na hoe hij dat doen zou, en vooral hoe hij in het kleinst getal woorden zou kunnen zamentrekken wat hij te zeggen had, ten einde niet te veel tijd te rooven aan den man voor wien de tijd zoo kostbaar wezen moest. Het was hem dan ook eer te vroeg dan te laat dat de bode van het paleís hem met de woorden ‘salomon de caus!’ opriep om voor den Kardinaal te verschijnen. Dat getuigde de meer dan gewone bleekheid, die zijn gelaat overtoog toen hij aan die oproeping voldeed. Hij vermande zich echter en stond een oogwenk later voor den man, die, naar zijn oordeel, zijn lot en, wat méér zegt, het lot zijner uitvinding in de handen had.
De Minister, in eene prachtige zaal gezeten, ontving den bezoeker met de stroeve ernst die hem zoo gewoon was, en alleen door hem werd afgelegd wanneer het in zijn plan lag een vriendelijk gelaat te toonen, of wanneer hij in den vertrouwelijken vriendenkring voor eenigen tijd trachtte te vergeten dat hij de eerste Staatsdienaar van het uitgestrekte Frankrijk was, en dat hij pligten te vervullen had die zwaar op zijne schouderen drukten.
- Wie zijt gij? - vroeg hij tamelijk barsch.
- Ik heet salomon de caus, Uwe Eminentie! en ben zoo vrij de ondersteuning Uwer Eminentie te vragen, tot bereiking van een doel, waarbij niet alleen Frankrijk, maar de geheele wereld belang heeft.
Richelieu was juist geen Cosmopoliet, en nog minder een ligtgeloovige. Van daar dat hij driftig vroeg:
- En dat zou zijn?
- Uwe Eminentie kan het vinden in dit door mij ge-
{==24==} {>>pagina-aanduiding<<}
schreven werkje, getiteld: ‘Des effets de la vapeur’, waarvan ik de eer heb u een afdruk aan te bieden, en waaruit Uwe Eminentie zal zien dat, dank zij deze uitvinding, vaartuigen, wagens, molens, en dergelijke voorwerpen alleen door den damp van kokend water kunnen worden in beweging gebragt; zoodat zij dus voortaan wind of paarden niet meer zullen behoeven.
Dit zeggende reikte de caus een boekje over, dat door den Minister werd aangenomen en naast zich gelegd.
- Welnu, wij zullen zien! - klonk het antwoord.
- Ik neem de vrijheid Uwer Eminentie de lezing aan te bevelen. Het is geene ijdelheid die mij zóó doet spreken; maar de zekerheid van het nut dat die uitvinding kan te weeg brengen.
- Zijt gij zóó zeker van uwe zaak? - vroeg de Kardinaal, hem scherp in de oogen ziende.
- Zóó zeker als ik 't voorregt heb hier voor Uwe Emimentie te staan. Zóó zeker dat ik mij den gelukkigste der menschen zoude noemen wanneer Zijne Majesteit de Koning mij uit de staatskas de gelden wilde doen verstrekken, die ik noodig heb om mijne denkbeelden ten uitvoer te brengen.
- Welnu, ik zal er den Koning over spreken! - zeî de richelieu, met eenen ironieken glimlach en met die uitdrukking in het vonkelend oog, om welke 's mans tijdgenooten het bij dat van den basiliscus vergeleken; want hij dacht er aan, hoe hij, Bisschop van Luca, eigenlijk de alleenheerscher in Frankrijk was, die aan den jeugdigen lodewijk XIII slechts zoo veel magt had gelaten als noodig ware om niet te veel invloed te geven aan de Koninginne-Moeder, de sluwe maria de medicis.
- En zal ik - vroeg de caus buigende - dan de eer mogen hebben, na verloop van eenigen tijd, bij Uwe Eminentie te komen vernemen naar den uitslag Uwer bevinding en van Uwe pogingen bij Zijne Majesteit?
- Wij zullen u doen roepen, wanneer wij uwe tegenwoordigheid behoeven.
- Ik vreeze slechts dat de bezigheden Uwer Eminentie haar welligt kunnen beletten, te denken aan mijn verzoek, en dat dus eene herinnering niet onnut zoude wezen; want...
- Genoeg! - viel de Kardinaal hem op eenen gebiedenden toon in de rede. - Ik zal mijn tijd weten!

{==25==} {>>pagina-aanduiding<<}

De caus vertrok, en de richelieu legde het boekjen op eene andere tafel, zonder het met eenen blik te verwaardigen. Hij had dan ook wel wat anders te doen, de vermogende Kardinaal-Minister! Hij had de Spaansch-Oostenrijksche magt te fnuiken door zijne zegepralende legers; de Hugenoten te bedwingen door zijne politie; zich te midden der hof-intrigues door geslepenheid en vleijerij staande te houden. Hij had beurtelings de Koninginne-Moeder en den Koninklijken zoon te dienen bij de behandeling van de belangen der Kroon, en als dan de oogenblikken kwamen, die hij kon toewijden aan kunsten en wetenschappen, had hij dan niet de ‘Académie des Sciences’, zijne schepping, waarin hij zoo werd verheerlijkt, dat hij de hulde van eenen eenvoudigen ingenieur wel kon missen; had hij dan niet zijn bois robert, die begunstigde tijdgenoot van den grooten corneille: zijn bois robert, die zoo geestig kon schertsen, dat voor zijne invallen de zwaarmoedigheid van den Staatsman week. Daarbij kwam nog dat het ook in dien tijd niet aan uitvindingen ontbrak, en er veel onderzoeks werd vereischt om hier het ware van het valsche te onderscheiden. Wij hebben het reeds gezegd dat de richelieu te veel had te doen om zich daarmede bezig te houden, en geen wonder dus dat de uitvinder der stoomkracht op ééne lijn werd gesteld met dat soort van uitvindende genieën wier namen niet aan de vergetelheid behoefden ontrukt te worden.
De caus vertrok. Hij was gekomen met moed en vast vertrouwen op de belangstelling en goedwilligheid van eenen man, wiens geest en bekwaamheid ten spreekwoord waren geworden; maar nu hij gezien had hoe weinig de Minister zich aan zijne uitvinding had laten gelegen liggen: aan eene uitvinding die hem zoo vele moeitevolle dagen en slapelooze nachten gekost had; die hij had lief gekregen als een kind zijner ziele, en wier verwezenlijking de voorwaarde was voor zijn aardsch geluk; nu hem gezegd was dat hij niets te doen had dan te wachten naar een opontbod van den magtige, dat zich lang kon doen wachten, en ook misschien wel altijd kon uitblijven, nu gevoelde hij zijnen moed bijna verloren gaan, en zijn vertrouwen verdwijnen, onder die bittere ervaring daar onverwacht opgedaan.
Toch bezielde hem altijd nog een flaauwe hoop dat de Minister zich vroeg of laat onledig zou houden met het boekwerk,

{==26==} {>>pagina-aanduiding<<}
't welk zijne denkbeelden bevatte over eene zaak waaraan hij zijne beste levensjaren had toegewijd, en hij nam zich voor geene moeite te schroomen om het den magtige te herinneren, voor het geval dat deze door andere werkzaamheden mogt verhinderd worden daaraan zelf te denken.
En hij heeft dat voornemen volvoerd. Het was niet voor de laatste maal geweest, dat de caus de audiëntie-zaal des Ministers betrad. Noch diens gefronsde wenkbraauwen en scherpe blik; noch de spotachtige lach die opging zoodra hij zich in de antichambre vertoonde; noch de beleedigingen welke hij moest verduren, ontnamen hem den lust en den moed, telkens nieuwe pogingen te doen, om het groote doel te bereiken dat hij zich had voorgesteld; want de kracht die hem voortdreef tot handelen, was en blijft in de zedelijke wereld wat in de stoffelijke wereld de aanwending zijner uitvinding is geworden. Die kracht heet het genie, en waar dat den mensch drijft, daar is hij onmagtig terug te treden. Hij moet voorwaarts, altijd voorwaarts; onverschillig of het hem voert op den weg der eere of de baan des lijdens. Hij moet voorwaarts, altijd voorwaarts; en de weg dien hij volgen moet, leidt tot de onsterfelijkheid, of...Wij zullen zien waar het de caus henenleidde.

II.

Drie en een half jaar waren verloopen sedert wij hem zijne eerste opwachting zagen maken bij den Minister de richelieu.
Op eenen helderen voormiddag der maand Februarij 1641 hield eene prachtige équipage stil voor het kasteel Bicètre. Een bediende in groot liverei deed het portier open, waarna een man van omstreeks dertig jaren er uitstapte, die, naar zijne kleeding te oordeelen, tot de eersten des rijks moest behooren: een vermoeden dat zeker niet weêrsproken werd door de rijkvergulde karos waarmede hij ter plaatse der bestemming kwam, en die niet alleen hem bevatte, maar bovendien eene beeldschoone vrouw, welke hij met de uiterste hoffelijkheid in het uitstijgen behulpzaam was en, haar den arm aanbiedende, geleidde naar de reeds geopende poort, die toegang verleende tot het huis, dat zich slechts zelden op het bezoek

{==27==} {>>pagina-aanduiding<<}
van zulke voorname personen, als daar thans binnentraden, mogt beroemen; want voorname personen waren ze, die man en die vrouw. Zij droegen zelfs namen die de geschiedenis aan de vergetelheid heeft ontrukt, al is ook het: ‘van de dooden niets dan goeds’, op de levensgeschiedenis van een hunner toe te passen. De man dien wij hier ontmoeten is Mylord edward sommerset, Markies van Worcester, een trotsch Engelsch Heer, maar die toch niet te trotsch was om bij andere volken rond te zien, ten einde te weten wat deze boven het fiere Albion vóór hadden, en in zijn vaderland het goede over te brengen dat hij bij hen op het grondgebied van beschaving, kunst of wetenschap ontmoette. En de vrouw die hij ten geleider verstrekt - is de schoone marion de l'orme, de gunstelinge van den Kardinaal de richelieu, die in hare tegenwoordigheid zijne gestrengheid vergat, en de drukkende staatszorgen van zich stiet; de phryné harer eeuw, zoo als de tijdgenoot haar heeft genoemd; de vrouw op wier naam victor hugo een zonnestraal van zijn genie heeft geworpen; de ongelukkige geliefde van den ongelukkigen cinq-mars.
Zij zijn den langen gang binnengetreden, die zich bij de opening der deur voor hunne blikken opdeed, en zij volgen den huisknecht, die hun ten gids verstrekt in het donkere gebouw. Marion huiverde - en wij huiveren met haar - niet alleen door de kille, vunzige lucht, die haar tegensloeg en veroorzaakt werd door de salpeterachtige stoffen welke de muur uitwasemde, maar vooral van vreeze en afgrijzen voor hetgeen zij zien zou: zij die gewoon was op prachtige tapijten te wandelen en slechts gelukkigen om zich henen te aanschouwen.
En geen wonder: Bicètre was - onze lezers weten het - een dier gestichten, waar de mensch die eene der hoogste geschenken van de Godheid, de rede, verloren had, werd bewaard en onschadelijk gemaakt; - wij durven er niet bijvoegen: verpleegd; omdat het denkbeeld om de genezing dier ongelukkigen te beproeven, in de woningen der ellende, niet der zeventiende, maar eerst der volgende eeuwe behoort. Dat getuigt ook al wat hier onze blikken treft; dat hechte traliewerk voor de dompige steenen gevangenhokken, die hand- en voetboeijen overal op den grond verspreid, en nog zoo veel meer dat aan bedwang - bij niets wat aan poging tot genezing - deed denken. Ook de Engelschman scheen getroffen te worden

{==28==} {>>pagina-aanduiding<<}
door het gezigt dat zich voor hem opdeed; maar hij herstelde zich en volgde den geleider, de bevreesde schoone zachtkens medetrekkende.
Het was akelig die schimmen te zien, welke, bestraald door het flaauwe daglicht, zich voor de traliën hunner cellen - liever gezegd: hokken - vertoonden. Hier zag men er een met groote, domme oogen op de bezoekers staren. Ginds riep een andere den naam uit van zijne geliefde die hem ontrukt was, en meende haar in de lieve marion weder te aanschouwen. Dáár zag men er een met een oud en vuil spel kaarten in de hand, die juichend uitriep dat hij heden alles terug zou winnen wat hij verloren had. Eenige voetstappen verder vertoonde zich een die in zijn gescheurd opperkleed eenen koninklijken mantel meende te zien, en koninklijke eere eischte, op straffe van koninklijke ongenade. Verder weder....maar wij gaan niet voort. Ons hart lijdt te zeer bij de beschouwing van ongelukkigen, die onder verschillende vormen het wezen van den waanzin vertoonden.
Ook de beide bezoekers schenen er pijnlijk door aangedaan, en zij verhaastten den stap om dit verblijf des ongeluks te verlaten, toen zij op eens voor eene der openingen eene mannelijke gedaante zagen verschijnen, die hun op eenen bedaarden toon toeriep:
- Ik ben niet krankzinnig! Ik heb eene groote ontdekking gedaan; maar men heeft mij niet willen hooren, en nu ben ik hier opgesloten, omdat men zeide dat ik te lastig werd. Bij God! Mijnheer! geloof mij, ik ben niet krankzinnig! Gij schijnt een groot en magtig Heer te zijn. Verlos mij uit dit huis!
Worcester hoorde met verbazing en belangstelling deze woorden, uitgesproken op eenen toon die wel hartstogtelijk was, maar toch niets had dat aan waanzin deed denken.
De ongelukkige scheen te bemerken dat zijne toespraak hare uitwerking niet geheel miste, en vervolgde na eene kleine pauze:
- Ik verklaar u nogmaals, Mijnheer! ik ben niet krankzinnig! De Kardinaal heeft mij hier doen plaatsen, omdat ik hem te dikwijls heb opmerkzaam gemaakt op het nut mijner uitvinding, die, als hij haar had weten op prijs te stellen, den roem van Frankrijk zon hebben vermeerderd.

{==29==} {>>pagina-aanduiding<<}

- Wie is die man? - vroeg de Markies aan den bewaker die hem vergezelde.
- Hij heet salomon de caus, Mylord! en moet uit Normandië herkomstig zijn, en eenigen tijd in de dienst geweest zijn van den Keurvorst van den Paltz. Later is hij naar Parijs gekomen om daar den Minister de richelieu te spreken over eene uitvinding die hij zegt gedaan te hebben, en door welke, naar hij beweert, schepen, wagens, molens, en ik weet niet wat al, met den damp van kokend water zouden kunnen in beweging worden gebragt; waarschijnlijk heeft hij gepoogd den Minister te overreden om hem middelen tot proefnemingen te verschaffen. De Minister heeft zich echter, zoo het schijnt, niet veel aan hem laten gelegen liggen, en, heeft hem, toen hij te lastig werd, hier doen opsluiten.
- Ja, dat heeft hij, en Gods straffe ruste daarvoor op hem! - riep de caus met eene vreeselijke stem uit.
Mylord sidderde een oogenblik, en de schoone vrouw klemde zich krampachtig aan haren geleider vast.
- Hoort gij wel, Mylord! - zeide de bewaker op den toon van iemand wiens twijfel voor volkomen overtuiging heeft plaats gemaakt. - Hoort gij wel, dat de man wezenlijk in de hersenen gekrenkt is? Welk verstandig mensch zou zich zoo uitlaten over Mijnheer den Kardinaal!
De Markies scheen niet veel aandacht te schenken aan de schrandere opmerking van den bewaker. Hij stond in diepe gedachten verzonken, en mompelde in zich-zelven: - 't Is opmerkelijk, opmerkelijk, zeer opmerkelijk!
- Ja - zoo ging de ongelukkige voort - Ja, straf over hem, die mij aan de maatschappij heeft ontrukt en in dit graf der levenden heeft opgesloten! Wat zeg ik, graf? Was het er maar een; want men laat de dooden met rust. Men mishandelt hen niet zoo als ik hier word gedaan. Ja, zij hebben mij geslagen, en met ketenen vastgeklonken aan den vochtigen muur, en zij hebben nog méér gedaan: zij hebben mij ontnomen wat alleen mij nog in staat stelde deze ellende te verdragen: het kind mijner ziele; het boek dat ik lief heb! Vloek over den man die dat alles op zijn geweten heeft!
- Zult gij zwijgen, salomon! - sprak de knecht, terwijl hij eene zweep van den muur nam en die tegen den aangesprokene ophief. - Zult gij wel zwijgen! Gij hebt eergisteren

{==30==} {>>pagina-aanduiding<<}
pas straf gehad over de goddelooze wijze waarop gij van onzen braven Kardinaal, dien God behoede! spreekt.
- Neen, ik zal niet zwijgen. Ik zal....
De knecht wilde toeslaan; maar de Markies hield zijnen arm terug; terwijl hij hem op eenen hoogen toon toevoegde:
- Ik duld zoo iets niet in de tegenwoordigheid eener vrouwe. Geef mij liever het boek eens, waarvan hij spreekt. Dat is toch zeker nog in uw bezit.
- Gaarne, Mylord!
Terwijl de bewaker het boek ging halen, sloeg de Markies eenen blik op de schoone marion. Zij was doodsbleek geworden, en hare oogen bleven angstig gevestigd op de ellende in het gevangenhok, waarvoor zij stonden.
- Zijt gij niet wèl, Mevrouw? - vroeg hij bekommerd.
- O, Mylord! als gij wist hoe bang het mij hier om het hart wordt, zoudt gij uit medelijden mij naar elders brengen, en u niet noodeloos ophouden met eenen man, die zeker niet zonder gewigtige redenen door den Kardinaal hier geplaatst is.
- Vergun mij dan u naar een der vertrekken van den cipier te geleiden.
- O, doe dat, ik bid er u om!
En zij gingen; maar halverwege in den gang gekomen ontmoetten zij den knecht, die den Markies het boekjen aanbood; en aan wien deze nu opdroeg ‘Madame la surintendante’ naar de kamer te geleiden, waarin zij een goeden armstoel en een met zorg onderhouden haardvuur zoude vinden; twee zaken die op dien kouden winterdag en na de doorgestane ontroering hoogelijk door haar werden gewaardeerd.
Terwijl de schoone vrouw zich een weinig schadeloos stelde voor de groote vermoeijenis en schrik, haar dien dag opgelegd, was de Markies geheel verdiept in het boekje, dat ten titel voerde: ‘Des effets de la vapeur’, en in 1615 te Frankfort was uitgegeven. Terwijl hij las steeg allengskens zijne nieuwsgierigheid tot verbazing; zijne verbazing tot bewondering; zijne bewondering tot eene hevige begeerte om uit den mond van den als krankzinnig beschouwden Schrijver te vernemen, wat dienen kon om hem juistere denkbeelden te geven van eene zaak die hem van zoo hooge belangrijkheid scheen, als waarop slechts weinige, naar zijn oordeel, konden aanspraak maken. De magtige Lord was er de man niet naar om eene dusdanige

{==31==} {>>pagina-aanduiding<<}
begeerte te onderdrukken. Hij behoorde tot die menschen wier ijzeren wilskracht hen voortstuwen zoo wel in het goede als in het kwade, en die daarom der maatschappij, waarin zij leven, ten zegen of ten vloek kunnen zijn. Met rassche schreden ging hij naar de vertrekken van den cipier, door den bediende gevolgd, die, bij het zien van zijne hartstogtelijkheid in gelaat en houding, er in ernst over dacht of de bezoeker óók werd aangetast door de kwaal die in dit huis inheemsch was, en daarom nederig, maar dringend vroeg: ‘wat Mylord verlangde’.
- O! zijt gij daar - sprak de Markies; - ik dacht dat gij u ter beschikking van Mevrouwe hadt gesteld....Ik wil dien man spreken!
- Dan zal ik u weêr tot hem geleiden, Mylord! - antwoordde de bediende.
- Neen; ik wil hem niet dáár spreken; maar - en dit zeggende trad hij in de kamer waar marion zat te wachten - hier wil ik hem spreken. Vraag daartoe verlof aan den cipier, als het noodig is.
- Dat is niet noodig, Mylord! want ik heb last u in alles van dienst te zijn, wat mogelijk is.
- Welnu, breng hem dan hier!
- Maar wien dan toch? - viel marion hem in de rede. Gij zult toch, hoop ik, dien waanzinnige niet hier laten komen! Ik ben doodelijk bevreesd voor zulke menschen.
- Vergeef mij, Mevrouw! Ik dacht daar niet aan - antwoordde de Markies, en zich tot den bediende wendende, vervolgde hij: - Kunt gij mij eene andere kamer aanwijzen, waar ik met dien man kan spreken?
- Ja, Mylord! in den oostervleugel is nog een vertrekje. Als Uwe Lordschap daarmede genoegen wil nemen? Wees dan zoo goed mij te volgen.
- Vergun mij, Mevrouw! u nog eenige oogenblikken alleen te laten. De verschooning voor die onbeleefdheid zal mij zeker door u niet geweigerd worden, wanneer ik zeg de overtuiging te hebben dat hier een man zit opgesloten dien men in mijn land met eer en waardigheden zoude overladen.
Marion, tot wien dat woord door worcester was gerigt, lachte ongeloovig, en zeide:
- Ik vergun u gaarne wat zoo verschoonbaar is.

{==32==} {>>pagina-aanduiding<<}

De Markies volgde den bediende naar het aangewezen vertrekje, en zag er eenige oogenblikken daarna den ongelukkigen de caus voor hem verschijnen.
Gaarne zouden wij het gesprek schetsen, dat tusschen de beide mannen gevoerd werd; maar de Geschiedenis geeft daar geene bouwstoffen toe, en het regt tot verdichting heeft zijne grenzen. Dat regt mag niet worden uitgeoefend als men den hoofdinhoud niet kent van de gesprekken, waarvan de eer der sprekers afhangt, en als er ook geene andere gegevens bestaan om hetgeen raadselachtig bleef op te lossen.

Bijna een half uur had marion gewacht toen de Markies terugkwam, en zij ontving hem met een vragenden blik; want haar vrouwelijk hart, getroffen door de gedachte aan de mogelijkheid, dat hier iemand als krankzinnig was opgesloten die een beter lot verdiende, had berouw over den spottenden glimlach, die straks om hare lippen had gespeeld. Lord worcester begreep dien blik, en sprak:
- Helaas! Mevrouw! die man heeft aanvallen van krankzinnigheid, die het onmogelijk maken, zijne vrijlating te vragen. Nu eens spreekt hij met kalme bedaardheid over de uitvinding die hij beweert gedaan te hebben; dán weder raast hij, en scheldt op den Kardinaal, en spreekt van dwangbuis, van ketenen, van slagen, en dan is er geen verstandig woord uit hem te krijgen. Helaas! hij is krankzinnig; maar hij was het niet toen hij hier kwam. De mishandeling hem aangedaan heeft hem krankzinnig gemaakt. - Dit zeggende bood hij marion zijnen arm aan, en beide verlieten het huis des ongeluks, om terug te keeren naar een prachtig hôtel, waar al de genietingen der weelde hen verbeidden.
En salomon de caus bleef alleen in zijne cel, en hoorde het hoefgetrappel der paarden en het rollen van het rijtuig, dat den man wegvoerde, die voor hem een straal van hoop had doen schemeren in dit verblijf der wanhoop; doch een straal niet duurzamer dan 't licht dat in storm soms een oogenblik door de vliegende wolken henendringt, maar terstond weêr verdwijnt.
Wie zal schetsen wat er in den ongelukkige is omgegaan, toen hij de hoop, door dien magtigen Heer bevrijd en geholpen te

{==33==} {>>pagina-aanduiding<<}
worden, vervlogen zag? Zou het wonder zijn geweest als werkelijke krankzinnigheid het gevolg ware geworden van die te leur gestelde verwachting, een gesticht weêr te zullen verlaten, waar hij niets hoorde dan kreten van waanzin en de voetstappen der bewakers; waar de gevoelloosheid hem uitlachte als hij met iemand over zijne uitvinding sprak, en het dwangbuis hem aangrijnsde als hij lucht gaf aan regtmatigen toorn? Men had in hem het redelijk denkend wezen ontkend; was het wonder dat hij bij tusschenpoozen zijne rede verloor?
Richelieu! Richelieu! De onomkoopbare Geschiedenis heeft menig hard woord tot u te spreken! Zij heeft u rekenschap te vragen van het bloed van chalais; van den haat dien gij den zwakken lodewijk XIII hebt ingeboezemd tegen hen die hem dierbaar hadden moeten zijn; van het lijden van zoo velen die door u of door uw toedoen in den kerker hebben gesmacht! Maar zij heeft bovenal verantwoording te vragen van den zedelijken moord door u aan den ongelukkigen de caus gepleegd! Namelooze folteringen hebt gij den ongelukkige doen uitstaan, wiens genie gij niet begrepen hebt, wijl gij niets hebt gedaan om het te leeren begrijpen: eene moeite die, indien gij 't gewild hadt, niet zwaar zou zijn geweest, omdat gij te beschikken hadt over zoo vele hulpmiddelen! Uwe handeling met dien ongelukkige was hoog verraad, gepleegd aan de zaak van vooruitgang en ontwikkeling, aan de zaak der menschheid!

III.

Eenige jaren waren verloopen sedert worcester een bezoek in Bicètre had afgelegd, toen er in Engeland een boekwerk het licht zag, dat eene buitengewone opmerkzaamheid tot zich trok. Het was getiteld: ‘a Century of Inventions’, en bevatte onder andere ook eene beredenering van het nut en de bruikbaarheid der stoomkracht. De naam van den Schrijver zweefde op de lippen van alle industriëlen in het zoo voor de nijverheid ijverende Albion.
En wie was die Schrijver?
Het was edward sommerset, Markies van Worcester, die het niet beneden zich achtte om zich de eer toe te eigenen

{==34==} {>>pagina-aanduiding<<}
eener uitvinding, welke de wetenschap niet aan hem, maar aan den krankzinnig genoemden bewoner van Bicètre, den ongelukkigen salomon de caus, te danken had. Geen woord toch wordt er in zijn geschrift gevonden, dat dien verguisden man doet kennen als dengene aan wien hij het denkbeeld der stoom-aanwending te danken had. Wat wij van zijn bezoek in Bieètre weten, blijkt niet dááruit, maar uit een brief van marion de l'orme, door haar geschreven aan den ongelukkigen cinq-mars, die de vriend van den Engelschen Markies, en nog meer háár vriend was. Met huivering opperen wij hier de vraag: in hoe verre het mogelijk kan worden geacht, dat sommerset de krankzinnigheid van de caus heeft bevestigd alleen om zich diens roem te kunnen toeëigenen? Maar, neen! ter wille van de menschheid stooten wij dit denkbeeld verre van ons. Wij willen zoo veel gewetenloosheid niet toekennen aan worcester, die al laaghartig genoeg handelde al legt men hem dien gruwel niet ten laste. Wij willen liever geloof slaan aan de woorden door hem tot marion gesproken, en aan de richelieu de treurige vermaardheid niet ontnemen, het grootste genie zijner eeuw der krankzinnigheid te hebben in de armen gevoerd.
Intusschen bleef de nationale trots der Engelschen zich vleijen met de eer dezer uitvinding; maar eindelijk is ook daar een man opgestaan, welke, even als arago in Frankrijk, die eere heeft teruggeëischt voor hem aan wien zij behoorde. Robert stuart heeft de vlek uitgewischt, die de handelwijze van worcester op zijne natie geworpen had.
De geschiedenis heeft met onverbiddelijke gestrengheid aan elk der twee mannen, die wij in Bicètre bijeenzagen, zijne eigene plaatse aangewezen. Zij heeft Lord worcester onder de bedriegers geplaatst, en salomon de caus doen kennen als de uitvinder van de stoomkracht: als een veelomvattend, maar miskend genie!

Leiden, 1855.





{==35==} {>>pagina-aanduiding<<}

Vertellingen uit het Deensch van H.C. Andersen (*).

I.

Ib en Christine.

Digt bij Gudenaa, in het Silkeborg-bosch, verheft zich een land-rug, als een groote wal; hij wordt ‘Aas’ genoemd, en aan zijn voet naar het Westen lag, en ligt ook nu nog, een boerenwoningje met schrale gronden; het zand schijnt door, op de dunne rogge- en gerst-velden. Het is nu al eenige jaren geleden; de menschen die daar woonden, dreven hunnen kleinen landbouw, hadden drie schapen, een varken en twee rundbeesten: in 't kort, zij hadden genoeg te eten, als men het neemt zoo als men het heeft; ja, zij konden het zelfs wel zoo verre gebragt hebben, dat zij een paar paarden hadden kunnen houden; maar zij zeiden, zoo als de andere boeren: ‘'t Paard eet zich-zelf op! - het verteert wat het aanbrengt’. Jeppe-jaens bebouwde des zomers zijn stukje grond, en was des winters een goed klompenmaker. Hij had dan zelfs iemand tot medehulp, die klompen kon maken, sterk en ligt en net van fatsoen: spitse en stompe maakten zij; het gaf geld; men kon jeppe-jaens niet onder de armen rekenen.
Kleine ib, een jongentje van zeven jaren, het eenigste dat zij hadden, sneed pinnen, maar sneed zich ook wel eens in de vingers; doch op zekeren dag had hij twee stukken hout gesneden, die er uitzagen als kleine klompjes; die wilde hij, zoo als hij zeide, aan de kleine christine ten geschenke geven. Deze christine was het dochtertje van den schuitevoerder, en zij was zoo teeder en bevallig als een heerenkind; had zij kleederen gedragen zoo goed als hare gedaante en opvoeding waren, dan zou niemand hebben kunnen gelooven dat zij uit het plaggen-huis op de Seis-heide was. Daar woonde haar vader, die weduwenaar was, en zijn brood verdiende met hout te varen van het bosch naar de aalvisscherijën te Silkeborg, ja, zelfs nog wel verderop naar

{==36==} {>>pagina-aanduiding<<}
Randers. Hij had niemand die op de kleine christine, die een jaar jonger dan ib was, passen kon, en zoo was zij bijna altijd bij hem op de praam en tusschen heide-planten en struiken; moest hij heel naar Randers, dan kwam de kleine christine zoo lang in het huis van jeppe-jaens.
Ib en christine vermaakten zich met allerlei; zij woelden en graafden in den grond, zij kropen en liepen, en op zekeren dag waagden zij zich alleen bijna geheel op den land-rug en het bosch in; zij vonden daar snippen-eijeren....dat was een geluk!
Ib was nog nooit op de Seis-heide geweest, nooit naar Gudenaa gevaren, maar nu zou hij dan toch eens medegaan: hij was door den schuitevoerder verzocht, en den avond te voren nam deze hem met zich naar zijn huis.
Op de hoog opgestapelde brandhouten in de praam zaten vroeg in den morgen de twee kinderen en aten brood en frambozen. De schuitevoerder met zijn knecht staken af, het ging stroom-afwaarts, in vlugge vaart naar de rivier, door meertjes, die afgesloten schenen door hout en riet; maar men kon er toch altijd door, al schoten de oude boomen geheel naar voren, en al strekten zich de afgeschilde takken van eikenboomen uit, als hadden zij de mouwen opgeslagen om hunne knoestige, naakte armen te laten zien; oude elzenboomen, welke de stroom van den steilen kant had losgemaakt, hielden zich met de wortels nog aan den bodem vast, en zagen er uit als bosch-eilanden; de waterlelie wiegde op het water; het was eene bekoorlijke vaart! - en zoo kwam men aan de aalvisscherijen, waar het water door de sluizen bruiste; dat was iets voor ib en christine!
Toenmaals was daar nog geene fabrijk of stad; er stond slechts eene oude hofstede, en het getal der bewoners was maar gering; de val van het water door de sluizen en het geschreeuw der wilde eenden, bragten in dien tijd de voornaamste levendigheid aan.
Toen nu het brandhout verkocht was, kocht christine's vader een grooten bundel aal en een geslacht varkentje, hetwelk alles te zamen in eene mand achter in de schuit gezet werd. Nu gingen zij tegen den stroom huiswaarts; maar de wind was mede, en toen zij de zeilen hadden bijgezet, ging het zoo goed als of zij er twee paarden voor hadden.

{==37==} {>>pagina-aanduiding<<}

Toen zij met de praam zoo verre gekomen waren, dat de man die mede hielp varen, digt bij huis was, ging deze met christine's vader aan land; men legde de kinderen den pligt op, zich rustig en voorzigtig te houden: maar dit deden zij niet lang; zij moesten toch eens in de mand zien, waarin de aal en het varkentje verborgen waren, en het varkentje moesten zij opligten en in de hoogte houden, en toen zij het beiden zoo in de hoogte hielden, ontschoot het aan hunne handen en viel in het water; daar dreef het in den stroom; - dat was eene verschrikkelijke gebeurtenis!
Ib sprong aan land en liep een eindwegs voort, toen ook christine hem volgde. - Neem mij mede! - riep zij, en nu waren zij weldra in de struiken; zij zagen de schuit en het water niet meer; zij liepen nog een endje, toen viel christine neder en weende; ib nam haar op.
- Kom met mij! - zeide hij - ons huis ligt dáár, aan den overkant! - Maar het lag niet aan den overkant. Zij liepen en liepen, over verdord loof en drooge afgevallen takken, die onder hunne voetjes kraakten; zij hoorden een sterk roepen - zij stonden stil en luisterden; daar schreeuwde een adelaar, het was een akelige kreet; zij werden uiterst verschrikt, maar vóór hen uit, binnen in het bosch, groeiden de lekkerste boschbeziën: eene ongeloofelijke menigté; de verzoeking om te blijven was te sterk, en zij bleven en aten, en werden geheel blaauw om mond en kin. Weder werd een roepen gehoord.
- Wij zullen slaag krijgen omdat wij het varken in het water hebben laten vallen! - zeide christine.
- Wij zullen naar ons huis gaan! - zeide ib - dat is hier in het bosch! - En zij gingen; zij kwamen op een rijweg, maar die geleidde niet naar huis, en het werd donker, en de angst bekroop hen. De doodsche stilte daar rondom werd door het akelig gehuil van den Uhu of oor-uil, of het geluid van vogelen die zij niet kenden, afgebroken; eindelijk kwamen zij op eene digt met kreupelhout begroeide plek, en konden niet verder. Christine en ib weenden, en toen zij zoo eene wijle geweend hadden, legden zij zich op het loof neder, en vielen in slaap.
De zon stond reeds hoog toen zij ontwaakten; zij waren koud, maar op de hoogte daar digt bij, scheen de zon neder

{==38==} {>>pagina-aanduiding<<}
tusschen de boomen; daar konden zij zich verwarmen en van daar, meende ib, moesten zij zijns vaders huis kunnen zien; maar zij waren er verre van af, in een geheel ander gedeelte van het bosch. Zij klauterden de hoogte op en stonden op een uitgespoeld stuk grond bij een helder, doorschijnend water; visschen, door de zonnestralen beschenen, lagen stil op het geluid van de nadering van menschen; het was iets heel ongewoons wat de kinderen zagen, en digt bij was eene menigte struiken met hazelnoten, waaronder zij er zelfs met zeven spleten vonden; en zij plukten, en kraakten, en aten de lekkere pitten, die reeds begonnen waren, zich te zetten, - en daarop kwam eene verrassing, een schrik. Achter de struiken kwam eene groote, oude vrouw te voorschijn, welker gelaat heel bruin en wier haar zoo glinsterend en zwart was;...het wit in hare oogen scheen wel dat van een mooriaan; zij had een pak op den rug, en een grooten, dikken stok in de hand: het was eene heidin. De kinderen verstonden niet dadelijk wat zij zeide, maar zij haalde drie groote noten uit den zak, in ieder van welke, volgens haar zeggen, de fraaiste dingen verborgen lagen; - het waren geluksnoten.
Ib zag haar aan, zij was zoo vriendelijk, en hij vatte moed, en vroeg, of hij de noten hebben mogt, en de vrouw gaf ze hem, en zij plukte zich een heelen zak vol van de struiken.
En ib en christine zagen met groote oogen naar de drie geluks-noten.
- Is er in deze een wagen met paarden er voor? - vroeg ib.
- Er is een gouden wagen in met gouden paarden er voor! - zeide de vrouw.
- Geef ze mij dan! - zeide christine, en ib gaf ze haar, en de vrouw knoopte haar de noot in den halsdoek.
- Is er in deze zulk een mooi halsdoekje, als christine heeft? - vraagde ib.
- Er zijn er wel tien in! - zeide de vrouw - en mooije jurken en kousen, en een hoed ook!
- Dan wil ik die óók hebben! - zeide christine, en de kleine ib gaf haar ook de tweede noot; de derde was eene kleine zwarte.
- Die moet gij houden! - zeide christine - die is óók mooi.
- En wat is dáárin? - vroeg ib.

{==39==} {>>pagina-aanduiding<<}

- Het allerbeste voor u! - sprak de heidin.
En ib hield de noot goed vast. De vrouw beloofde, hen op den regten weg te zullen brengen, en zij gingen; maar in eene geheel tegenovergestelde rigting dan zij moesten; daarom moet men haar evenwel niet beschuldigen, dat zij de kinderen stelen wilde.
In het woeste bosch ontmoetten zij den boschwachter chraen; hij kende ib, en door hem kwamen ib en de kleine christine te huis, waar men om hen in grooten angst verkeerde, en zij kregen beiden vergiffenis, ofschoon zij braaf wat met de roede verdiend hadden; ten eerste, omdat zij het varkentje in het water hadden laten vallen, en ten tweede omdat zij weggeloopen waren.
Christine kwam te huis, op de heide, en ib bleef in het boschhuisje; het eerste wat hij daar des avonds deed, was de noot voor den dag te halen, die ‘het allerbeste’ bevatte; - hij legde die tusschen de deur en het deurraam, trok toe, de noot kraakte, maar er was geen spoor van een pit in te zien: ze was vol molm; de worm was er in, zoo als men zegt.
- Ja, dat dacht ik wel! - zeide ib - hoe zoude daar in zulk eene kleine ruimte, plaats wezen voor het allerbeste! Christine zal ook geene mooije kleederen of gouden wagens uit hare twee noten halen!
En de winter kwam, en nieuwjaar kwam.
En er gingen jaren voorbij. En ib moest gaan leeren bij den dominé en deze woonde ver weg. Te dien tijde kwam op zekeren dag de schuitevoerder bij de ouders van ib, en vertelde dat de kleine christine de wereld in moest om haar brood te verdienen, en dat het een groot geluk was, dat zij in de handen kwam van zulke goede menschen als die waren waar zij in dienst ging; bedenk eens, zij zou gaan dienen bij den rijken logementhouder in de omstreken van Herning in het Westland; daar zou zij de huismoeder behulpzaam zijn, en later als zij zich konde schikken en belijdenis gedaan had, zouden zij haar daar houden.
En ib en christine namen afscheid van elkander; men noemde hen vrijer en vrijster; en zij toonde hem bij het afscheid dat zij de twee noten nog bezat, die zij van hem gekregen had, toen zij in het bosch verdwaald waren; en zij zeide, dat zij in hare kleêrenkist de kleine klompjes nog

{==40==} {>>pagina-aanduiding<<}
had, die hij als knaap gemaakt en haar geschonken had. En zoo scheidden zij.
ib deed zijne belijdenis, maar hij bleef in zijn moeders huis, want hij was een fiksche klompenmaker, en des zomers bezorgde hij den akker; zijne moeder had niemand anders daarvoor dan hem; ib's vader was dood.
Slechts zelden, en dan was het door een postknecht of vischboer, hoorde men iets van christine; het ging haar goed bij de rijke menschen, en toen zij hare belijdenis gedaan had, schreef zij haren vader een brief met de groeten aan ib en zijne moeder; in den brief stond van zes nieuwe hemden en een mooi kleed, die christine van haren meester en meesteres gekregen had. Dat was waarlijk een goed nieuws!
In de daaropvolgende lente, op een schoonen dag, werd er aan de deur geklopt; het was de schuitevoerder met christine; zij was voor een dagjen over; er was juist gelegenheid voor heen en terug, en die had zij waargenomen. Zij was schoon, als een net juffertje, en zij had goede kleederen aan; zij waren netjes genaaid en pasten haar goed. Zij stond geheel op zijn zondagsch gekleed, en ib had zijne oude, daagsche kleederen aan. Hij kon niet ter taal komen; wel nam hij hare hand, en hield die vast, en was zoo innig verheugd, doch de mond weigerde hem zijne dienst; maar de kleine christine kon praten, en zij vertelde onophoudelijk, en zij kuste ib op den mond.
- Kent gij mij niet meer! - zeide zij; maar zelfs toen zij met hen beiden alleen waren, en hij nog steeds hare hand vasthield, was alles wat hij konde zeggen, slechts dit: - Gij zijt eene heele dame geworden! en ik zie er zoo armelijk uit! Hoe dikwijls heb ik aan u gedacht, christine! en aan vroegere dagen!
En zij gingen arm in arm den land-rug op, en zagen over Gudenaa naar de Seis-heide met hare heuvel-klingen heen, maar ib zeide niets; doch toen zij scheidden, werd het hem duidelijk, dat christine zijne vrouw worden moest; zij waren immers van jongs af reeds vrijer en vrijster genoemd; zij waren, meende hij, een verloofd paar, ofschoon geen van beiden het gezegd had.
Slechts eenige uren konden zij te zamen blijven, want zij moest weêr naar Them, van waar zij den volgenden morgen

{==41==} {>>pagina-aanduiding<<}
vroeg met den wagen naar het Westland zoude terugkeeren.
Haar vader en ib gingen mede tot Them; het was heldere maneschijn, en toen zij daar kwamen, en ib nog steeds christine's hand gevat hield, kon hij die niet los laten; zijne oogen straalden zoo helder, maar woorden kwamen er slechts weinige, doch het waren woorden die uit het harte kwamen:
- Zijt gij niet te veel aan het steedsche leven gewoon geworden - zeide hij - en kunt gij er u in schikken met mij in moeders huis te leven, dan worden wij eenmaal man en vrouw! - - maar wij kunnen nog wel wat wachten!
- Ja, laten wij het nog maar wat aanzien, ib! - zeide zij, en toen drukte zij zijne hand, en hij kuste haar op den mond.
- Ik vertrouw op u, ib! - hernam christine - en ik geloof dat ik van u houd, maar laat mij er eens op slapen!
En zoo scheidden zij. En ib zeide tot den schuitevoerder dat hij en christine nu zoo goed als verloofd waren, en de schuitevoerder vond, dat het juist was zoo als hij altijd gedacht had; en hij ging met ib weêr naar huis en sliep daar met hem in één bed, en er werd niet meer over de verloving gesproken.
Een jaar was voorbijgegaan; twee brieven waren tusschen ib en christine gewisseld; getrouw, tot in den dood stond er bij het onderschrift. Op zekeren dag kwam de schuitevoerder bij ib aan huis; hij had hem de groete van christine te doen; wat hij nog méér te zeggen had, daarmede wilde het niet vlotten; maar het ging christine goed, méér dan goed; zij was een schoon meisje geworden, dat men achtte en beminde. De zoon van den logementhouder was zijne ouders komen bezoeken; hij bekleedde eene voorname betrekking te Koppenhagen op een kantoor: hij scheen een goed oog op christine te hebben; zij was hem ook niet ongenegen; zijne ouders waren hem ook niet onwillig, maar het drukte christine toch op het harte, dat ib steeds zoo zeer aan haar dacht, en daarom was zij voornemens het geluk dat zich nu voor haar opdeed, van zich te stooten, zeide de schuitevoerder.
Ib sprak in den beginne geen enkel woord, maar hij werd zoo wit als een laken, schudde zachtkens het hoofd, en zeide toen:
- Christine mag haar geluk niet van zich stooten.
- Schrijf haar dit met een paar woorden! - zeide de schuitevoerder.

{==42==} {>>pagina-aanduiding<<}

En ib schreef, maar hij kon de woorden niet zoo zamenvoegen als hij wel wilde, en hij haalde door, en schreef weêr over; - maar des morgens was er toch een brief voor christine klaar, van dezen inhoud:

‘Den brief dien gij aan uwen vader geschreven hebt, heb ik gelezen en zie daaruit, dat het u in alle opzigten wèl gaat en dat gij het nog beter krijgen kunt! Onderzoek uw hart, christine! en denk wèl wat gij gaat beginnen als gij mij neemt; wat ik heb, is maar weinig. Denk niet aan mij en hoe ik het heb, maar denk aan uw eigen welzijn! Gij zijt aan mij niet gebonden door beloften, en hebt gij er mij eene in uw hart gegeven, dan ontsla ik u daarvan. 's Werelds vreugde zij over u, christine! Onze Heere God zal mijn hart wel troosten!
Altijd uw hartelijke vriend,
Ib.’
En de brief werd afgezonden, en christine ontving hem.
Tegen St. Maartensdag werd het huwelijk van den preekstoel afgelezen: voor háár, in de kerk op de heide, en voor den bruidegom, in Koppenhagen; en daarheen reisde zij met hare meesteres, dewijl de bruidegom door zijne vele werkzaamheden verhinderd was voor zoo langen tijd naar Jutland over te komen. Christine had, volgens afspraak, haren vader in het stadje Funder ontmoet, dat op haren weg lag en het digtste bij was; dáár namen zij van elkander afscheid. Er was daar met een paar woorden wel over gesproken, doch ib had geen enkel woord gezegd; hij was zoo peinzend geworden, zeide zijne oude moeder: ja, peinzend was hij, want de drie noten waren hem in de gedachten gekomen, die hij als kind van de heidin gekregen en waarvan hij er twee aan christine gegeven had. Het waren geluksnoten; in de eene van haar lag immers een gouden wagen met paarden, in de andere de fraaiste kleederen; dat kwam uit! Al die heerlijkheid zou zij nu in het Koninklijke Koppenhagen bekomen! Voor háár werd het nu vervuld! - Voor ib was in de noot slechts de zwarte molm. ‘Het allerbeste voor hem’, had de heidin gezegd; - ja, dat werd óók vervuld! De zwarte aarde was hem het beste. Nu verstond hij duidelijk wat de vrouw gemeend had: in de zwarte aarde, in de verborgenheid des grafs, dáár was 't hem het beste!

{==43==} {>>pagina-aanduiding<<}

En er gingen jaren voorbij: - niet vele, maar lange jaren waren het, meende ib; christine's schoonouders stierven kort na elkander; de geheele bezitting, vele duizenden guldens, gingen aan den zoon over. Ja, nu kon christine een gouden wagen en schoone kleederen bekomen, zoo veel zij wilde.
In twee lange jaren, die volgden, kwamen er geene brieven van christine, en toen haar vader er een kreeg, was die niet in rijkdom en vreugde geschreven. Arme christine! Zij noch haar man hadden hunnen rijkdom weten te besturen; het geld ging zoo als het gekomen was, er was geen zegen op; want zij wilden dien zelven niet.
En de heide stond vol bloemen, en de heide verdorde; de sneeuw had gedurende vele winters de Seis-heide en den landrug bedekt, alwaar ib, tegen den wind beschut, woonde; de voorjaarszon scheen, en ib zette den ploeg in den grond; daar meende hij dat hij op een keisteen stiet, en te gelijk kwam er eene groote zwarte krul naar boven, en toen ib die opnam, bemerkte hij dat het metaal was, en daar, waar het door den ploeg geraakt was, blonk het hem tegen. Het was een zware, groote gouden armring uit den heidenschen tijd; het Hunnebed was hier gelijk gemaakt, en zoo werd het kostelijke sieraad gevonden. Ib liet het den dominé zien, die hem zeide hoe kostbaar het was, en van daar ging ib er mede naar den regter, die er te Koppenhagen berigt van gaf en ib aanraadde, om de kostelijke vondst zelf naar Koppenhagen over te brengen.
- Gij hebt in den grond het beste gevonden, wat gij vinden kondet! - sprak de regter.
- Het beste! - dacht ib - het allerbeste voor mij - en in den grond! dan had de heidin toch regt, als dit het beste was!
En ib ging met het schip van Aarhuus naar het vorstelijke Koppenhagen; het was als eene reize over de wereld-zee voor hem, die te naauwernood de Gudenaa over geweest was. En ib kwam te Koppenhagen.
De waarde van het gevonden goud werd hem uitbetaald, het was eene groote som: zes-honderd gulden. Daar liep nu ib uit het bosch bij de Seis-heide, door de groote, bedrijvige stad.

{==44==} {>>pagina-aanduiding<<}

Het was juist den avond vóór hij met den schipper naar Aarhuus terug wilde keeren, dat hij in de straten verdwaalde en in eene geheel andere rigting kwam, dan hij wilde; hij was over de Knippelsbrug, tot Christianshaven gekomen in plaats van aan den wal bij de Westerpoort. Hij ging wel altijd Westwaarts, maar niet waar hij moest zijn. Er was geen mensch op de straat te zien. Daar kwam een heel klein meisje uit een armoedig huis; ib vroeg haar naar den regten weg; zij hield stil, zag hem aan en weende luide. Nu vroeg hij wat haar scheelde; zij zeide iets, dat hij niet verstond, en terwijl zij beiden juist onder eene lantaarn kwamen en het schijnsel op haar gelaat viel, werd hij zoo wonderlijk te moede; want het was van top tot teen de kleine christine die hij zag, juist zoo als hij zich haar herinnerde, toen zij beiden kinderen waren.
En hij ging met het meisje het arme huis in, den smallen, uitgesleten trap op, die naar een klein onder het dak afgeschoten kamertje geleidde. Er was eene zware, dompige lucht daarbinnen; er was geen licht aan; er zuchtte iets in een hoek en haalde moeijelijk adem. Ib stak een zwavelstok aan. Het was de moeder van het kind, die daar op dat ellendige bed lag.
- Is er iets waarmede ik u kan helpen? - zeide ib. - De kleine ontmoette mij op mijnen weg, maar ik zelf ben hier vreemd in de stad. Hebt gij geene buren, of iemand tot wien ik mij wenden kan?
En hij ligtte haar hoofd op.
Het was christine van de Seis-heide.
In jaren was in Jutland haar naam niet genoemd; dat zou den stillen gang van ib's denkbeelden verstoord hebben, en het was ook niet goed, wat het gerucht en de waarheid vermeldde, dat, namelijk het vele geld, hetwelk christine's man van zijne ouders geërfd had, hem uitgelaten en losbandig had gemaakt; hij had zijne vaste betrekking verlaten, een half jaar in den vreemde doorgebragt, was terug gekomen, had schulden gemaakt en groote verteringen blijven maken; meer en meer helde de wagen over en eindelijk sloeg hij om. Zijne vele vrolijke tafelvrienden zeiden, dat hij zijn lot verdiende; want hij had immers als een dolleman geleefd! - Zijn lijk werd op zekeren morgen in het kanaal van de Slotshaven gevonden.

{==45==} {>>pagina-aanduiding<<}

Christine had den dood onder de leden; haar jongste kindje, slechts eenige weken oud, in ellende geboren, sluimerde reeds in het graf, en nu was het zoo ver met haar zelve, dat zij doodziek en verlaten op een armoedig kamertje lag: armoedig zoo als zij dat in hare jeugdige jaren op de Seis-heide had kunnen verdragen, maar waarvan zij nu, aan zoo veel beters gewoon, ten volle het ellendige gevoelde. Het was haar oudste dochtertje, ook eene kleine christine, die gebrek en honger met haar leed, en nu ib boven gebragt had.
- Het wordt mij benaauwd om het harte, ik sterf en laat mijn arm kind achter! - zuchtte zij, - waar zal het met haar heen!’ - meer konde zij niet zeggen.
En ib stak nogmaals een zwavelstok aan en vond een stukje kaars en verlichtte daarmede het ellendige kamertje.
En ib zag het kleine meisje aan en dacht aan christine van vroegere jaren; ter wille van christine wilde hij goed zijn jegens dit kind, dat hij niet kende. De stervende zag hem aan, hare oogen werden grooter en grooter! - Kende zij hem? Hij wist het niet, hij hoorde haar geen woord meer zeggen.

En het was in het bosch bij Gudenaa, bij de Seis-heide; de lucht was graauw, de heide was zonder bloemen, de Westelijke stormen dreven het gele loof uit het bosch naar het water en over de heide heen, waar het plaggen-huis stond, waarin vreemde menschen woonden; maar aan den voet van den landrug, achter hooge boomen tegen den wind beschut, stond een gewit en geschilderd huisje; in de kamer brandde goede turf in de kagchel, en in de kamer was zonneschijn, die uit twee meisjes-oogen straalde; een gezang als van den leeuwerik in de lente klonk uit haren rooden, lagchenden mond; er was leven en vrolijkheid: de kleine christine was daar; zij zat op ib's knieën; ib was haar vader en moeder; zij waren weg, weg gelijk een droom voor kinderen en volwassenen voorbijgaat. Ib zat in het nette, zindelijke huis; hij was een welgezeten man, maar de moeder van dit meisje lag op het armen-kerkhof bij het Koninklijke Koppenhagen.
Ib had geld in de kist, zeiden de menschen: goud uit den grond; en hij had nu immers ook de kleine christine.


{==46==} {>>pagina-aanduiding<<}

II.

De oude grafsteen.

In eene der kleine hoofdsteden, zat een man, die eigen huis en hof had, op eenen avond met zijne geheele familie, in een kring. Het was in den tijd dat men zegt: ‘de avonden lengen’, en het was nog zacht en warm. De lamp brandde, de lange gordijnen hingen neder voor de ramen, waarin bloempotten stonden, en buiten was het een liefelijke maneschijn; maar daarover spraken zij nu niet, zij spraken over een ouden, grooten steen, die in den tuin lag, digt bij de keukendeur, waarop de meiden het geschuurde koper plagten uit te stallen, om het in de zon te laten droogen, en waarop de kinderen gaarne speelden - het was eigenlijk een oude grafsteen.
- Ja - zeide de huisvader, - ik geloof, dat hij van de oude afgebroken kloosterkerk is, waarvan men zoowel den preêkstoel, als de opschriften en grafsteenen verkocht heeft; vader zaliger kocht verscheidene van deze laatsten, die stuk geslagen werden om er de straat mede te plaveijen, maar deze bleef over en is sedert in den tuin blijven liggen.
- Men kan goed zien dat het een grafsteen is - zeide de oudste der kinderen, - er is nog een zandlooper en een stuk van een engel op te zien, maar het opschrift is er bijna geheel uitgesleten, behalve de naam preben en eene groote S, daar vlak achter, en verder naar beneden staat: martha; maar meer kan men er niet van maken; en alleen als het geregend heeft, of wij den steen afgewasschen hebben, staat het er duidelijk.’
- Wel Heere! dat is de grafsteen van preben svane en zijne vrouw! - zeide een oud man, die, naar zijne jaren, gemakkelijk de grootvader konde zijn van allen die in het vertrek waren. - Ja, dit paar was een van de laatsten die op het kerkhof van de oude kloosterkerk begraven werden. Het waren in mijne kindschheid oude eerwaardige menschen. Allen kenden hen, en allen hielden van hen; zij waren het oudste paar uit de stad. Het volk vertelde van hen dat zij meer dan een ton bezaten, en toch gingen zij eenvoudig ge-
{==47==} {>>pagina-aanduiding<<}
kleed in de grofste stoffen; maar hun linnen was brandhelder. Het was een mooi oud paar, die preben en martha! - Als zij op de bank zaten, die op den hoogen, steenen trap van het huis stond, waarover de oude lindeboom zijne takken uitspreidde, dan deed het ieder goed, wanneer zij den voorbijgangers zoo vriendelijk toeknikten. Zij waren voorbeeldeloos goedig voor de armen! Zij spijzigden en kleedden hen, en er was verstand en Christendom in hun weldoen. Eerst stierf de vrouw! Ik herinner mij dien dag nog zoo goed! Ik was toen een kleine jongen en bevond mij met mijnen vader bij den ouden preben, juist toen zij gestorven was; de oude man was zoo bewogen, en weende als een kind. - Het lijk lag nog in de slaapkamer, digt bij de plaats waar hij zat, - hij sprak er met mijn vader en een paar buren over, hoe eenzaam het nu worden zoude, hoe vroom zij geweest was, hoe vele jaren zij zamen geleefd hadden, en hoe zij elkander leerden kennen en lief kregen. Ik was, zoo als ik zeide, klein en stond te luisteren, maar werd niet moede met naar den ouden man te hooren, en te zien, hoe hij hoe langer zoo levendiger werd, en hoe hij roode wangen kreeg, toen hij over de dagen der verloving sprak. Hij vertelde hoe bevallig zij geweest was en hoe vele malen hij een omweg gemaakt had om haar te ontmoeten; hij sprak over den bruiloftsdag, en zijne oogen glinsterden daarbij; hij herleefde, als
het ware, bij de gedachte aan dien blijden tijd, en - daar lag zij nu in de naaste kamer dood, als eene oude vrouw, en ook hij was een oud man, en nu sprak hij over den tijd der hope. - - Ja, ja, zoo gaat het! Toen was ik nog maar een kind en nu ben ik ook oud, even als toen preben svane. De tijd gaat voorbij en alles verandert! - Ik herinner mij nog zoo goed den dag van hare begrafenis. De oude preben ging vlak achter de lijkkist. Een paar jaar te voren had het oude paar een opschrift met namen in hunnen grafsteen laten houwen; alleen het jaar van hunnen dood ontbrak nog; de steen werd des avonds naar het graf gereden en daarop gelegd, - en een jaar daarna werd hij weder opgeligt en de oude preben kwam naast zijne vrouw te liggen. - Zij lieten niet zulk een rijkdom na als het volk geloofd en gezegd had; wat er was, kwam aan verre, verre bloedverwanten, van

{==48==} {>>pagina-aanduiding<<}
welke men vroeger nooit gehoord had. Het stevig gebouwde huis, met de bank op den hoogen steenen trap onder den lindeboom, werd door de overheid afgebroken; want het was al te bouwvallig om het te laten staan. Later, toen het ook zoo met de kloosterkerk ging en het kerkhof werd verlegd, kwam de grafsteen van preben en martha, gelijk alles wat er van kwam, aan den meestbiedende, en nu gebeurde het, dat deze niet in stukken geslagen maar gebruikt werd, en hier nog in den tuin ligt, opdat de kleinen er op kunnen spelen en de meiden er haar keuken-gereedschap op uitstallen. - De straatweg gaat nu over de rustplaats van den ouden preben en zijne vrouw; niemand herinnert zich hen meer!
En de oude man, die dat alles vertelde, schudde weemoedig het hoofd: ‘Vergeten! Alles wordt vergeten!’ zeide hij.
En toen spraken zij over andere zaken; maar het jongste knaapje daar binnen, een jongsken met groote, zwarte oogen, kroop op den stoel achter de gordijnen, en zag den tuin in naar de plek waar het heldere maanlicht den grooten steen verlichtte, die hem altijd onbeschreven en effen was voorgekomen, maar die nu daar lag als een groot blad uit een geschiedboek. Al wat de knaap aangaande preben en diens vrouw gehoord had, was op den steen te lezen; en hij vestigde daar zijn blik op en zag op naar de heldere, schitterende maan en naar den blaauwen, hoogen hemel, en het was hem te moede als aanschouwde hij 't gelaat van God-zelf, dat de aarde bestraalde.
‘Vergeten! Alles zal vergeten worden!’ klonk het in de kamer, maar op dat oogenblik kuste onzigtbaar een engel den knaap op de borst en het voorhoofd en fluisterde hem toe: ‘Berg dat gegevene zaaikoorn goed weg; berg het tot den tijd der rijpheid! - Door u, mijn kind, zal het uitgesleten opschrift, van den brokkelenden grafsteen, in gouden trekken, aan het nageslacht worden voorgehouden! Het oude paar zal dan weder arm in arm door de oude straten wandelen, en glimlagchend met frissche, roode wangen, op den steenen trap onder den lindeboom zitten en arm en rijk toeknikken. Dat zaaikoorn zal een tijd lang kiemen en dan opwassen tot een bloemrijk gedicht. Het goede en schoone wordt niet vergeten: het leeft ook op de aarde in Sagen en zangen voort.


{==49==} {>>pagina-aanduiding<<}

III.

De laatste parel.

Het was een rijk huis, een gelukkig huis; alles daarbinnen, gebieders en bedienden, de vrienden mede, waren gelukkig en blijde; er was heden een erfgenaam, een zoon geboren; en moeder en zoon bevonden zich wèl.
De lamp in de gemakkelijke slaapkamer was half bedekt, zware kostbare zijden gordijnen hingen digt voor de ramen. Het vloerkleed was dik en zacht, gelijk mos; alles was ingerigt om te sluimeren, te slapen, aangenaam uit te rusten, en dat deed de baker ook; zij sliep, en dat kon zij, want alles was hier gezegend en wèl. De schutsgeest des huizes stond aan het hoofden-einde van het bed; het was als spreidde zich over het kind aan de borst der moeder een net uit van fonkelende sterren, zoo rijk! Iedere ster was eene parel van geluk. De schikgodinnen des levens hadden alle gaven aan den nieuwgeborene gebragt; hier schitterde gezondheid, rijkdom, geluk, liefde, kortom alles wat de menschen zich op aarde kunnen wenschen.
- Alles wat men goeds heeft kunnen brengen, is hier gebragt - sprak de schutsgeest.
- Neen! - klonk eene stem digt bij; het was de goede engel des kinds - ééne godin heeft hare gave nog niet gebragt; maar zij brengt die, al gaan er ook jaren voorbij. De laatste parel ontbreekt.
- Ontbreekt? Hier kan niets ontbreken, en is het werkelijk zoo, dan laat ons haar opzoeken, de magtige Fee, laat ons tot haar gaan!
- Zij komt, zij komt eenmaal. Hare parel moet er zijn vóór dat de krans kan gevlochten worden!
- Waar woont zij? Waar is haar verblijf? Zeg het mij, ik zal de parel gaan halen!
- Gij wilt het! - zeide de goede engel des kinds - ik zal u tot haar voeren, waar zij ook moge te zoeken zijn! Zij heeft geene blijvende woonstede; zij komt in des keizers slot en bij den armsten boer; zij gaat niemand spoorloos voorbij; zij brengt hun allen hare gave, hetzij dan eene wereld of een stuk speelgoed! - ook dit kind zal zij ontmoeten.

{==50==} {>>pagina-aanduiding<<}
Gij denkt: de tijd is lang; dat is waar, maar hij is niet altijd even geschikt; doch kom, wij gaan de parel halen, de laatste parel bij al dezen rijkdom!’
En hand aan hand zweefden zij heen naar de plaats waar de godin zich dat oogenblik ophield.
Het was een groot huis met donkere gangen en ledige kamers, en het was er verbazend stil; eene rij vensters stond. open, zoodat de versche lucht er kon binnendringen; de lange, witte, neêrhangende gordijnen bewogen zich door den togt.
Midden op den vloer stond eene opene lijkkist en daarin rustte het lijk van eene vrouw, die nog in hare beste jaren was; de schoonste, frissche rozen lagen over haar heen gestrooid, zoodat slechts de gevouwen, teêre handen, en het in den dood verheerlijkte, edele aangezigt, waarop men het lezen konde, dat zij tot het leven in God was ingewijd, zigtbaar waren.
Bij de kist stonden man en kinderen; 't was eene heele schare; het kleinste zat op vader's arm: zij bragten haar den laatsten afscheidsgroet, en de man kuste hare hand, die nu was als het verwelkte loof, en hen vroeger met kracht en liefde beschut had. Groote, zilte tranen vielen in zware droppels op den grond; maar er werd geen woord gesproken. Deze stilte bevatte eene wereld van smarte. En stil, snikkende gingen zij weg.
Er stond een licht; de vlam ging heen en weder door den togt. Vreemde menschen kwamen binnen; zij legden het deksel over de doode heen, en sloegen de spijkers er in. Sterk klonken de hamerslagen door de kamers en gangen des huizes, en zij drongen ook door in de harten, die bloedden.
- Waar voert gij mij heen? - vroeg de schutsgeest - hier woont geene Fee, welker parel tot des levens beste gaven behoort!
- Op deze plaats woont zij, hier in deze heilige stonde - zeide de schutsengel, en wees naar den hoek in de kamer, en dáár, waar in haar leven de moeder gezeten had tusschen bloemen en schilderijen; waar zij, als de zegenende Fee, man en kinderen en vrienden liefderijk toeknikte; waar zij als de zonnestraal des huizes vreugde over het geheel en in aller harten uitstortte, dáár zat nu eene vreemde vrouw, in lange, zijden kleederen. Het was de droefenis; de gebiedster hier; de moeder nu in de plaats der afgestorvene. Er viel een

{==51==} {>>pagina-aanduiding<<}
brandende traan uit hare oogen op haren schoot; die traan was als eene parel, waarin al de kleuren van den regenboog zich spiegelden, en de engel greep die, en de parel glinsterde met zevenvoudigen glans; en de engel sprak:
- De parel der droefheid; de laatste, en die niet gemist kan worden! Door haar worden de glans en magt der andere verhoogd. Ziet gij dien kleurenglans van den regenboog? Hij verbindt de aarde met den hemel. Voor ieder onzer geliefden, die vóór ons sterven, hebben wij een vriend meer in den hemel, naar wien wij verlangen. In de aardsche nachten zien wij op naar de starren, zien wij uit naar de voleindiging! Beschouw die parel der droefheid, daarin liggen de Psychevleugelen opgesloten: zij voeren ons van hier weg!

IV.

Aan het uiterste der zee.

Een paar groote vaartuigen waren naar den Noord-pool gezonden om eens te onderzoeken, hoe ver de menschen daar wel komen kunnen. Dagen en jaren waren zij tusschen nevel en ijs voortgestevend en hadden groote zwarigheden ondervonden. Nu was de winter begonnen; de zon stond laag; vele, vele weken zou 't hier nacht worden; alles in de rondte was een eenig stuk ijs; ieder schip raakte vast; de sneeuw lag hoog, en van de sneeuw zelve waren huizen in den vorm van bijen-korven opgerezen; eenige zoo groot als onze Hunnebedden, andere niet grooter dan dat zij twee of vier man konden bevatten. Maar donker was het niet: het Noorderlicht scheen rood en blaauw; er was een aanhoudend, grootsch vuurwerk, en de sneeuw glinsterde; de nacht was hier maar een langdurig schemeren. Op de helderste dagen kwamen scharen van inboorlingen, wonderlijk om te zien, in hunne harige pelsen, en op hunne sleden, die van ijsbrokken getimmerd waren; zij bragten huiden in groote menigte aan, en de sneeuwhutten verkregen daardoor warme vloerkleeden; de huiden dienden tot tapijt en deken, en de matrozen maakten zich daar onder den sneeuwkoepel een bed van; want daar buiten vroor het zoo sterk als wij in onze strengste winters niet ondervinden. Wij waren nog in het najaar, en zij, die daar in het Noorden waren, dachten daaraan: zij dachten aan de

{==52==} {>>pagina-aanduiding<<}
zonnestralen in het vaderland, en aan het roodachtig-gele loof dat aan de boomen hing. Het horologie wees aan dat het avond en slaaptijd was, en in eene van de sneeuwhutten strekten zich reeds twee matrozen uit om te gaan rusten; de jongste had zijn besten, rijksten schat, dien zijne moeder vóór de afreize hem gegeven had, bij zich: het was de Bijbel. Iederen nacht lag deze onder zijn hoofdkussen; hij wist reeds sinds zijne kindschheid wat daar in stond, iederen dag las hij een gedeelte, en op zijne legerstede kwamen hem dikwijls zoo troostend de heilige woorden in de gedachten: ‘Name ik vleugelen des dageraads, bedde ik mij aan het uiterste der zee, Gij zoudt mij geleiden en Uwe regterhand zoude mij houden!’ - en onder het Woord der waarheid en des geloofs sloot hij de oogen. De slaap kwam en de droom kwam: de openbaring des geestes in God, de ziel was levend onder de ruste des ligchaams; hij vernam het, het was als de melodie van oude geliefde, bekende gezangen; het ademde zoo zacht, zoo zomerwarm, en van zijn leger zag hij het over zich heen schijnen, als of de sneeuwkoepel de stralen van buiten naar binnen liet; hij ligtte het hoofd op; dat schitterend wit was niet de wand of de zolder, het waren de groote vleugelen van de schouders eens engels, en hij sloeg zijne oogen op naar dat zachte, stralende aangezigt. Uit de bladen des Bijbels, als uit den kelk eener lelie, verhief zich de engel, breidde zijne armen verre uit, en de wanden der sneeuwhut zonken rondom weg gelijk een dunne, ligte nevelsluijer; de groene velden en heuvelen des vaderlands met de bruinroode bosschen lagen in den stillen zonneschijn van eenen schoonen najaarsdag; het nest van den ooijevaar stond ledig, maar de appelen hingen nog op den wilden appelboom, ofschoon de bladen reeds waren afgevallen; de rozenbottels glinsterden, en de vink floot in het groene kooitje boven het venster der boerenwoning, waar het vaderlijke huis was; de vink
floot, zoo als het hem geleerd was, en grootmoeder hing vogelkruid om de kooi, zoo als haar kleinzoon altijd gedaan had; en de smidsdochter, zoo jong en schoon, stond bij de put en haalde water op, knikte grootmoeder vriendelijk toe, en grootmoeder wenkte en toonde een brief uit verre landen: dezen morgen was bij gekomen uit de koude gewesten, van den Noordpool zelven, waar haar kleinzoon was - in Gods hand. En zij lachten en zij weenden, en hij, onder ijs en sneeuw, daar in de wereld des geestes, onder de vleugelen des engels zag en hoorde dit alles, lachte met haar en weende met haar. En luide werden daar uit den brief ook de woorden des Bijbels gelezen: - ‘Aan het uiterste der zee zal Zijne regterhand mij houden!’ - Als liefelijk psalmgezang klonk het in de rondte, en de engel sloeg zijne vleugelen als een sluijer om den slapende, - de droom was uit - het was donker in de sneeuwhut, maar de Bijbel lag onder zijn hoofd, het geloof en de hoop lagen in zijn harte. God was bij hem en het vaderland was bij hem - ‘tot aan het uiterste der zee!’


{==53==} {>>pagina-aanduiding<<}

Mengelwerk.





De pedel der Nijmeegsche akademie.

Eene vertelling uit de Fransche overheering der Zeventiende Eeuw.

Door Johs. Hk. Jonckers.


‘Geluckigh en gerust is 't allom niet te zijn; 
Te Hoof van allom minst; - - - -’ 
 
De Hoveling constantijn huygens. 


‘Die in stilheidt leidt zijn leven, 
Met een eerlijk kleed bedekt; 
Meer vergeten dan verheven; 
Door geen quaden lust gedreven, 
Niet benijdt, noch niet begekt; 
 
Dat is een gelukkig mensch.’ 
 
De Staatsman pieter de groot. 


I.

Wie op den dertienden Julij des jaars 1672 de wijken van Nijmegen had doorwandeld, zou de aêloude stad der Batavieren en der Keizeren niet in haar sabbatsgewaad hebben aangetroffen. Hoe deerlijk waren - ondanks alle wèlberaamde voorzorgen der wakkere ingezetenen - hare gebouwen door de kogels en bommen gehavend, waarmeê de geduchte turenne haar vier dagen te voren tot kapituleren had gedwongen! Weinig, zeker, zal maurits van oranje gedacht hebben dat zijn zusterszoon en kweekeling eenmaal de van hem en zijnen broeder aangeleerde krijgskunde zou aanwenden om de stad, door zijn beleid aan Spanje ontwrongen, weder onder de magt eens anderen vreemden heerschers te brengen; en dat hetzelfde Knodsenburg, 't welk hij te Lent had opgeworpen om Nijmegen

{==54==} {>>pagina-aanduiding<<}
bij de Vereenigde Nederlanden te voegen, zijnen neef te stade zou komen om dien onwaardeerbaren schakel uit den band der Unie los te scheuren. Intusschen, de Maarschalk van ‘lodewijk den Groote’ had gezegevierd, en de pleinen, straten, en ‘gassen’ (gelijk het germanizerende taalëigen der grensplaats het Hollandsche ‘stegen’ uitdrukt) wemelden van Fransche soldaten; terwijl de burgers zich, uit schroom voor kwade bejegening, zoo veel doenlijk in hunne huizen hielden, waar zij toch reeds met de bij hen ingekwartierde lastige gasten genoeg te stellen hadden.
In de Pepergas zat echter het gezin van casper rosbol, uit man, vrouw en vijf kinderen bestaande, nog al tamelijk rustig aan hun ontbijt. Het hoofd des huizes had in zijne jeugd 't in zijne familie erfelijk geworden kosterschap der St. Janskerk bekleed, totdat dit gewezen eigendom der Johannieter Ridders ten jare 1650 op goedvinden van den Magistraat was gesloopt, en in eene korenmarkt herschapen. Men had evenwel al een ander postje voor hem op 't oog; want het plan was bereids gevormd, en werd eerlang ten uitvoer gelegd, om het eigenlijke Hospitaal of Convent der Ridderorde - de tegenwoordige Waalsche kerk - in te rigten tot eene dusgenaamde Illustre school, die, nadat ze den 3den Mei 1655 met veel staatsie was ingewijd, een jaar later wegens haren rasschen bloei tot cene Quartierlijke Akademie en Universiteit kon worden verheven, en waarbij nu aan den voormaligen koster de bediening van Pedel werd opgedragen. Had de man zich voorheen reeds door zijne kerkelijke betrekking, op grond waarvan hij zich als mede-lid van den geestelijken stand beschouwde, tot vrij wat hoogmoedigheid laten vervoeren, thans, nu hij, naar zijne meening, een eervol plaatsje in den stand der geleerden had erlangd, kende die hoogmoed geene palen meer; vooral nadat hij met eene inspanning, die hem alleen door zijne eerzucht mogelijk werd, zich een weinigje Latijn had eigen gemaakt. De studerende jongelingschap, die de kwaal van haren pedel weldra bespeurde, en met de losheid der jeugd zich er maar al te weinig om bekommerde of zij hem in eene belagchelijke, maar tevens verderfelijke ondeugd stijfde, schiep er vermaak in, om door geveinsde bewondering en loftuiting zijne opgeblazenheid hoe langer zoo meer aan te vuren, en hem zóó ver te brengen, dat hij, waar hij maar eenigzins durfde, zijnen

{==55==} {>>pagina-aanduiding<<}
naam verlatijnschte, en zich casparus rosbollius schreef. Ja, ook zijne groote zwaarlijvige figuur en zijn vol rood aangezigt namen van lieverlede - inzonderheid wanneer hij bij plegtige gelegenheden in zijn ambtsgewaad moest optreden - zulk eene koddige uitdrukking van ingebeelde deftigheid aan, dat zelfs de ernst der achtbare Hoogleeraren zich daarbij wel eens tot een glimlach ontplooide. Derhalve, ofschoon zijn leeftijd naar de zestig begon te neigen, ontnam zijne verwaandheid hem alle kans op de eerwaardigheid des ouderdoms.
Wat zijne wederhelft aanbelangt, behalve dat zij met alle regt op den eernaam eener trouwe en zorgvuldige huismoeder aanspraak maken mogt, viel er weinig bijzonders aan haar op te merken, dan dat zij, met een wel bekrompen, doch zeer gezond verstand begaafd, in stilte over de dwaasheid haars echtgenoots zuchtte, maar te gelijk den in al wat zijnen trots te na kwam ligtgeraakten en onhandelbaren man te zeer moest ontzien, om hem ook slechts met eene zijdelingsche toespeling te durven waarschuwen. De oudste zoon daarentegen, een knap en vlug jongeling, was, hoezeer hij anders zijnen vader alle verschuldigde achting bewees, in wanhopig verzet gekomen tegen diens verklaarden wensch om den pedelstaf, dien hij zekerlijk niet voor turenne's maarschalkstaf zou geruild hebben, eenmaal in de hand zijns eerstgeborenen over te dragen. Willem's volharding had het pleit gewonnen, en hij mogt zich thans met onverdroten ijver op zijn geliefkoosd timmermanshandwerk toeleggen; maar toch moest hij daarover nog menigmaal hevige uitbarstingen van 't vaderlijk ongenoegen verduren. Gelukkig voor hem, dat rosbol zich langzamerhand begon te troosten met het denkbeeld, dat hij immers even goed en misschien beter een zijner beide jongere zonen, die tevens de jongste loten van zijnen echt waren, tot erfgenaam zijner waardigheid kon opleiden. Overigens waren er, nevens deze trits zonen, ook nog een tweetal dochters in rosbol's woning aanwezig, beide tot volwassen leeftijd gevorderd. Stijntje, de oudste, was een sprekend gelijkende afdruk der stille huishoudelijke moeder. Maar het achttienjarige mieke, welke hare zuster verreweg de loef afstak in schoonheid, was haar evenzeer in levendigheid van geest vooruit, en werd daardoor de oogappel haars vaders, die op hare gevatheid en bevalligheid groote verwachtingen, of, beter gezegd, luchtkasteelen bouwde.

{==56==} {>>pagina-aanduiding<<}

- Ik zeg het nog eens, echt! - met deze zelfgesmede verkorting van het statelijke ‘echtgenoote’ was rosbol gewoon zijne vrouw toe te spreken - ik voor mij trek het mij juist zóó sterk niet aan, dat ons Nijmegen nu een deel van het groote Frankrijk worden zal. Wij, geleerden, zijn wereldburgers - kosmopolieten, gelijk cicero zegt - die eigenlijk geen bepaald vaderland hebben, maar overal bekend en geeerd zijn; hoe grooter evenwel 't volk is, waartoe wij behooren, hoe ruimer een stadium, dat beteekent renbaan, voor ons open ligt.
- Maar, cas! - deze benaming klonk den pedel tegenwoordig zelfs in den mond zijner ega wat al te gemeenzaam, zoodat zijn voorhoofd zich er telkens van rimpelde: ‘ze smaakte te veel naar het trivium’, plagt hij te zeggen - maar, cas! onze zuivere Gereformeerde religie zal er toch door die Franschen heelemaal onder raken. Dat was immers in 't beleg al wel te zien; want op de Roomsche huizen, die 't eerst aan den aanval lagen, schoten ze juist het minst. En denk maar eens: onze mooije groote-kerk raken we nu al vast kwijt: daar komt een Karrenaal, zoo als ze hem hieten, met een rooijen hoed op - 't moet nog familie wezen van den Generaal die ons zoo gebombardeerd heeft - en die zal haar weêr heel op zijn Roomsch toetuigen. Dat heeft buurvrouw tijssen, die Roomsch is, mij zelf verteld: 't is anders geen kwaad mensch, maar sedert de Franschen hier zijn, beginnen de Roomschen, de een met den ander, veel meer praats tegen ons te krijgen, Nu, wanneer wij zóó achteraf gezet waren als zij, en er dan bovenop raakten, zouden we mogelijk óók al niet beter zijn; maar ik vrees met dat al, dat ze ons op den langen weg onze kleine-kerk evenmin als de groote zullen laten houden.
- Ja, echt! dat wegnemen van de groote-kerk gaat mij, die weleer als Custos zelf een dienaar der Kerke geweest ben, óók wel ter harte, en ik wenschte óók wel met u, dat die Kardinaal van bouillon maar wegbleef; maar Zijne Fransche Majesteit is Roomsch, en moet wàt doen voor zijne geloofsgenooten; en ik hoop en vertrouw van Zijner Majesteits goedertierenheid en billijkheid, dat hij 't nu verder daarbij laten zal. 't Is waar, men zegt dat de Regulieren-kerk in de Molenstraat almede papistice zal ingerigt worden; maar dáár

{==57==} {>>pagina-aanduiding<<}
werd toch door ons zóó heel veel gebruik niet van gemaakt.
- Ge zult wel gelijk hebben, cas! maar ik had onze kerken toch maar liever behouden.
- Vrouw! vrouw! hoe dikwijls heb ik u niet gezegd dat, even als eene Dominé'svrouw haren man Dominé, en eene Professorsvrouw den haren Professor noemt, het aldus óók eene Pedelsvrouw betaamt, haren echtgenoot niet met zijnen eigennaam, allerminst, gelijk het plebs, met zijnen vóórnaam, maar met zijnen ambtsnaam van Pedel aan te spreken! - Doch - dit slechts in transitu aanmerkende en aan uwe eenvoudigheid vergevende - wilde ik u thans onder de aandacht brengen, hoe grootsche vooruitzigten zich voor onzen aanstaanden schoonzoon christophorus hanekammius opdoen! De toekomstige Advokaat ziet zich in de applicatie zijner kundigheden niet meer door den engen omtrek van zeven Provinciën belemmerd - hij mag adspireren naar de processen van gansch Frankrijk!
- En stoffel verstaat geen enkel woord Fransch! - waagde mieke met een schalk gelaat in te brengen. - Bovendien, vader! - voegde zij er beschroomder, maar ernstiger bij - gij noemt hem uw aanstaanden schoonzoon; maar ik heb hem nog niet voor mijn verloofde aangenomen.
- Dochter! ik spreek aldus krachtens de potestas paterna, dat beteekent vaderlijke magt, waaraan een kind zich zonder ongepaste contradictiën behoort te onderwerpen.
- Mag ik u eens iets vragen, vader! moet eene vrouw haren man niet lief hebben?
- Dat is, dunkt mij, eene vraag naar de via trita, gelijk wij, Latijnen, zeggen - naar den bekenden weg. Wel zekerlijk, dochter!
- Nu, dan moet ik reeds dáárom de vrouw van stoffel niet worden; want ik kan hem volstrekt niet uitstaan. - Maar behalve dat, vader! ik heb wel eens gehoord dat stoffel, die hier bij ons zóó veel geleerdheid uitkraamt, onder zijne mede-studenten voor te dom en te lui gehouden wordt, om ooit een examen te doen.
- Gij hebt mij dat al eens méér gezegd, mieke! en ik heb het dies van mijn pligt geacht, den jongman er over te onderhouden; doch hij heeft mij luce clarius, dat beteekent zonneklaar, bewezen, dat al wat men van hem vertelt vuige

{==58==} {>>pagina-aanduiding<<}
laster is, verspreid door dezulken die zijne meerdere begaafdheid en vlijt invidiose, dat beteekent met nijdige oogen, aanzien.
- 't Mogt wat! - flapte mieke er uit met onverholen spot. - Wie zou den armen verwaanden stumper zijn ziertje wetens misgunnen?
't Was gelukkig voor mieke, dat zij bij vader Pedel nog al een potje breken mogt: anders ware deze zeker erg boos geworden.
- Dochter! - sprak hij verontwaardigd - betrouwt ge mij, die zóó veel tijds aan de litterae humaniores gewijd heb, geen oordeel des onderscheids toe, om de wetenschappelijke zwaarte der jeugd te kunnen wegen? Maar, helaas! ik ducht dat uwe weêrspannigheid uit nog gevaarlijker bron voortspruite. Gindsche plebejer uit het naburige Lent - een groenboer, dochter! een groenboer! wèl mag het rood der schaamte uwe wangen kleuren - heeft u zóó zeer afkeerig gemaakt van mijnen waardigen en veelbelezenen christophorus. Maar wacht u! - eindigde hij met verheffing van stem - wacht u, dochter! voor mijne ira paterna, dat beteekent vaderlijken toorn!

II.

In eene zijbuurt van het dorp Lent - de voorraadschuur, en destijds, door 't Fort Knodsenburg, tevens de vóórmuur van Nijmegen - stond voor eene kleine, doch welvarende boerenwoning eene met groenten beladen kar. Ze wachtte daar op haren eigenaar, een kloekgebouwd jongman met grove, maar verstandige en openhartige gelaatstrekken, die, in de deur staande, zich vóór zijn vertrek nog eenige oogenblikken met zijne oude moeder onderhield.
- Wees toch maar voorzigtig met de Franschen, coendert! - waarschuwde zij met de bezorgdheid des ouderdoms - 't zijn lastige en inhalige heerschappen, en gij staat wel eens wat stijf op uw stuk.
- Ja, maar niet tegen zulk eene overmagt! - zeî haar zoon lagchende. - Wees gerust, moeder! eer ik 't met de Franschen te kwaad kreeg, liet ik nog liever mijn heele kar in den loop. Maar voor ons, groenboeren, zullen zij schikkelijk genoeg zijn; want zij begrijpen wel dat, indien wij uit

{==59==} {>>pagina-aanduiding<<}
vrees t'huis bleven, zij voor hunne Fransche soep onze erwten en wortelen zouden missen.
- Ik weet toch niet, of gij de eerste de beste markt, die er na 't overgaan van de stad gehouden wordt, niet zoudt overslaan, zoo mieke van den Bodel er u niet heentrok.
- Daar is wel iets van aan, moeder! maar ik heb, zonder dat ge 't weet, mieke toch al eens weêrgezien na 't beleg. 's Anderen daags toen de stad over was, voer ik naar de Ooy, en kwam van daar aan de Hersteegpoort. Ik had een korf eijeren meêgenomen, dien ik voorgaf in Nijmegen te willen verkoopen. Daar ik mij als een onnoozelen bloed voordeê, namen de soldaten mij zonder veel omslag de eijeren af; maar onder 't niet geringe lawaai, dat ik daarover maakte, raakte ik ongehinderd de stad binnen.
- Foei, gij roekelooze waaghals! - En hoe hebt ge mieke toen nog ontmoet? want haar vader is te grootsch om u over zijnen dorpel te laten.
- Liefde zoekt list, moeder! Een goed vriend van mij ging op naam van den jongen Proffester noodt, die nog al een heel eind weegs van de rosbol's af woont, aan den pedel een valsche boodschap doen, dat de Proffester hem noodzakelijk moest spreken. Hij had om de Franschen wel niet veel zin tot uitgaan, maar aan een Proffester ongehoorzaam te worden - dat zou hij, geloof ik, voor heiligschennis houden. Zoo had ik, toen hij weg was, gelegenheid om mieke even te zien te krijgen, want hare moeder is ons in 't geheel niet tegen.
- De man verdient zeker wel een beetje straf voor zijn dwazen hoogmoed - zeide de oude vrouw, het hoofd schuddende - maar de manier, waarop gij en mieke met hem omspringt, komt toch niet te best overeen met het gebod der Schrift, dat de kinderen hunne ouders zullen eeren en gehoorzaam zijn. Doch ik zie dat uw paard ongeduldig begint te worden, coendert! en daar ge toch naar de markt wilt, is 't waarlijk ook hoog tijd.
Coendert laurensen klapte met de zweep, riep zijne moeder een vrolijken afscheidsgroet toe, en stapte naast zijnen trouwen bles naar den Waal-oever. De veerpont bragt hem weldra aan de overzij, waar hem geen erger avontuur wedervoer, dan dat een dier dragonders, van wie lodewijk zich naderhand tot bekeering der Protestanten bediende, door zijne

{==60==} {>>pagina-aanduiding<<}
kar een weinig met modder bespat werd, en hem daarop, onder den toornigen uitroep: ‘Vil esclave! Misérable Hollandais! est c'ainsi qu'on respecte ses maîtres?’ een duchtigen stoot met zijnen degenknop toebragt. Ofschoon de jongman de woorden niet verstond en zich om een oogenblik pijn weinig bekreunde, gevoelde hij echter diep den vernederden toestand zijns vaderlands, die óók in deze mishandeling uitkwam; maar, daar alle weêrwraak even nutteloos als gevaarlijk zou geweest zijn, ging hij zwijgend voort, en kwam zonder verderen tegenspoed op de markt. Men had de waar, die hij aanvoerde, sints lang te moeilijk en te schaars kunnen bekomen, dan dat zij hem niet schielijk en duur zou zijn afgekocht, en zoo kon hij zich alras, na zijne leêge kar op eene veilige plaats bezorgd te hebben, naar zijne beminde begeven. Ditmaal echter behoefde hij zijne toevlugt niet tot bedrog te nemen, daar mieke, die zijne komst wel verwacht had, hem op de markt een briefjen in de hand had weten te spelen, dat haar vader wegens eene vergadering, door de Professoren op 't Akademiegebouw belegd, nagenoeg den geheelen morgen afwezig zou zijn. Dus kon zij hem met oogluiking der moeder volgens gewoonte in een zijvertrekje ontvangen, dat met eene afzonderlijke deur uitkwam in een naauwen gang, die de woning van den pedel van 't belendende huis scheidde.
- 't Is niet uit te spreken, mieke! - hooren we coendert in den loop van 't gesprek betuigen - hoe 'k onder 't beleg over u in den angst was. Als ik de bommen zoo van Knodsenburg naar de stad zag vliegen, kromp mij 't hart inéén bij de gedachte, dat ook dit huis, en misschien gij zelve, er door getroffen konden worden. Wij verkeerden óók in geen klein gevaar, want het vuur van de Franschen werd uit de stad ter dege beantwoord; maar de vrees voor eigen behoud verging mij door de vrees voor u.
- Wij hadden 't hier zeker hard genoeg te verantwoorden, coendert! Zoo oud ik word, vergeet ik niet wat een schrik het gaf, toen 't koor van de kleine-kerk instortte. De grootekerk was al vroeger gesloten, omdat de kogels langs den preêkstoel snorden; maar in de kleine dachten we nog tamelijk veilig onze Godsdienst te kunnen houden. 't Bleek wel heel anders; want hoe veel menschen zouden er wel zijn verongelukt, wanneer die bom, die wel honderd pond zwaar

{==61==} {>>pagina-aanduiding<<}
moet geweest zijn, eens onder kerktijd ware neêrgekomen!
- Maar toen zal er toch ook niet meer gepreekt zijn geworden? - vroeg coendert.
- Ja wel, in de Prinsen-kamer op 't Valkhof; maar ge kunt nagaan dat de opkomst niet heel druk meer was. - Maar, coen! hebt gij of uwe moeder niet veel van de Franschen moeten lijden?
- In 't dorp hebben zij leelijk huis gehouden, en vooral veel afzetterij gepleegd. Maar wij, omdat we nog al achteraf wonen, hadden meest alleen met onze kostgangers te doen; en die zagen ons gelukkig, om onze kleine behuizing en eenvoudige kleeding, voor nog minder rijk aan dan we zijn, zoodat ze zich vergenoegden met ons rijkelijk te laten opdisschen. Nu, we bedienden hen op hunne wenken, en waren maar blij dat ze geen geld bij ons zochten. Maar, mieke-lief! wij zijn hen nu zoo wat kwijt; maar hoe maakt gij het met de ongenoode gasten? Ik wil niet hopen - en een driftig rood overtoog zijn gelaat - dat zij naar hunne Fransche manieren u te veel het hof maken?
- Gij hebt geen nood, coen! - antwoordde het meisje lagchende. - Over 't geheel zijn de Franschen, naar 'k er van hoor, weinig te vertrouwen; maar de drie, die wij in kwartier hebben gekregeu, zijn, zoo als ze ons beduid hebben, even als wij Gereformeerd, en hebben vrouw en kinderen t'huis, waarvan zij veel schijnen te houên. Zij gedragen zich ten minste met stijntje en mij zóó zedig als 't maar kan. Daarbij zijn ze om de dienst, waarop zij bijzonder stipt zijn, meestal van honk. En buiten 's huis zet ik geen voet.
Nadat mieke alzoo haren ijverzuchtigen minnaar had gerustgesteld, koutten de gelieven nog lang zamen voort; dan, ofschoon zij, naar den aard der minnenden, hun onderhoud voor hoogst belangrijk hielden, durven wij het echter onzen lezers niet meêdeelen, uit vrees dat zij daaromtrent soms niet van 't zelfde gevoelen mogten zijn. Toen zij, eindelijk, door den schellen slag der huisklok als uit een droom wakker werden, bespeurden zij met verdriet, dat zij bijna reeds al te lang bijéén waren gebleven, en de komst van vader pedel na ophanden moest zijn. Coendert maakte zich derhalve, ofschoon met looden schoenen, tot afscheidnemen gereed, toen onverhoeds de deur aan de straat geopend werd, en er een hoofd

{==62==} {>>pagina-aanduiding<<}
naar binnen kwam gluren, 't welk het paar niet zonder eenige ontsteltenis voor het wettig eigendom van stoffel hanekam herkende.
Deze persoon, dien wij reeds als den door mieke's vader begunstigden medevrijer van laurensen leerden kennen, was de zoon van een hoogvliegenden Schout van Wijchen, die, door den toenmaals in Gelderland alvermogenden hefboom van adellijke voorspraak, en door een huwelijk met eene gegoede boerendochter, van een arm heerenknecht tot een rijken Schout was opgeklommen, maar die door de houding, welke hij in zijnen nieuwen stand aannam, het spreekwoord: ‘Als niet komt tot iet’, enz., ten volle bevestigde. Onder de vele uitsporigheden, waarin hij zich toegaf, behoorde ook het aanstonds bij de stichting der Nijmeegsche Hoogeschool door hem opgevatte voornemen, om van zijnen eerstgeborene een Doctor Juris te maken; zonder dat hij er over dacht, den natuurlijken aanleg van den jongen daarbij te raadplegen. Wien 't maar aan geen geld ontbrak, meende hij, die kon alles worden. Tot nog toe evenwel scheen deze stelregel ten opzigte van den stamhouder der hanekammen niet te zullen doorgaan; want ofschoon hij, die, naar zijnen trots te rekenen, zekerlijk van onvervalschten bloede was, zich met de reeds verouderende gewoonte der geleerden tot christophorus hanekammius omschiep, zijne onbeleefde leermeesters waren zoo vrijpostig van te betwijfelen, of hij wel eens behoorlijk Latijn verstond; en zoo was er thans na eene zevenjarige studie nog niet veel kans, dat rosbol eerlang bij zijne promotie Hora! zou hebben te roepen. Intusschen waren zijne ouders kort na elkander gestorven, en hun vermogen bleek, zoo door andere hunnen stand te boven gaande uitgaven als door de verteringen van onzen christoffel, dusdanig te zijn ingekrompen, dat er voor elk der drie zonen maar een matig erfdeel overschoot. De Raad der stad Nijmegen, tot wiens begeving de schout-ambten van Maas-en-Waal stonden, was niet ongenegen
een zoon des overledenen te begunstigen; maar, hoewel christophorus - gedachtig aan 't spreekwoord, dat één vogel in de hand beter is dan tien in de lucht - zich ten volle bereid toonde om zijne glansrijke uitzigten aan den bescheidenen, maar meer rentegevenden titel van dorpsscholtus ten offer te brengen, schenen de getuigenissen, bij zijne professoren ingewonnen, niet bijzonder voordeelig

{==63==} {>>pagina-aanduiding<<}
voor den gestudeerden hanekam te zijn uitgevallen, zoodat men aan een jonger broeder, die niet gestudeerd had, de voorkeur gaf. Daar nu de andere broeder zich op de boerderij had toegelegd, en door ijver en geschiktheid daarin naar wensch slaagde, zoo werd de geleerdste hanekam, wiens akademieleven zijne eenige, maar - te meer daar hij aan zijne geestvermogens gaarne de noodige ontspanning gunde - eene zeer onvruchtbare geldbelegging was, verreweg de minstbedeelde. Terwijl zijn kapitaal dan ook al spoedig bij den dag afnam, achtte hij 't in dezen nood zijns niet onwaardig om zijne oogen welwillend op eene pedelsdochter te laten nederdalen, wier vader, naar hij wist, een aardig stuivertje had geërfd en bijeengegaârd. Hij moest daarvoor wel eenigen spot van zijne mede-studenten verduwen, maar won daarentegen, volgens zijne wèlgeraamde berekening, vooreerst menigen keer den vrijen kost, 't geen in zijne omstandigheden geene onverschillige zaak was, en dán nog de kans, dat rosbollius door de sterke sympathie, die hem voor een broeder in us bezielde, hem, in geval zijne promotie ten eenemale mislukte, op eenige andere wijze door de wereld zou helpen. Mogt hij zich intusschen ten opzigte van den vader in zijn overleg niet vergist hebben - dat de dochter hem niet tot minnaar begeerde, bleek nog bij hunne tegenwoordige ontmoeting.
- Ik sta verbaasd, Juffer mieke! - begon hij met eene achtbaarheid in toon en houding, die bij zijne kleine, magere, kaarsregte, maar nog al houterige figuur en vlakke wezenstrekken juist niet indrukwekkend heeten kon - dat ik u hier in een gezelschap aantreffe, 't geen, zoo als u bekend is, de goedkeuring uws waardigen vaders niet wegdraagt, en ook inderdaad, als ik 't zeggen mag, met zijnen en uwen stand niet wel overeenkomt.
- Ik weet niet, Mijnheer de student! - antwoordde mieke tamelijk snibbig - dat iemand u tot mijn voogd heeft aangesteld. Ge moest, dunkt mij, liever voor uwe zóó vreeselijk lang uitgestelde premocie zorgen, dan dat ge u met een anders zaken bemoeit.
- Wat mijne promotie betreft, Juffer mieke! ik stel die alleen daarom zóó lang uit, omdat ik niet met den grooten hoop blootelijk naar een titel jaag, maar met het volste regt den eernaam van Doctor wensch te dragen. En van eene ijdele

{==64==} {>>pagina-aanduiding<<}
bemoeizucht, die ge mij zóó onredelijk aanwrijft, kan er tusschen u en mij geene sprake zijn, wijl wij, ingevolge 't verlangen van uw geëerden vader, eenmaal door den engen band des huwelijks zullen vereenigd worden, en uwe belangen dus de mijne zijn.
- Ge zijt wat haastig gebakerd, vriendschap! - viel coendert spottend uit. - 't Is mijn tijd om heen te gaan; maar op u ben ik zóó weinig jaloersch, en zóó zeker weet ik dat mieke uwe vrouw niet worden wil, dat ik u gerust met haar alleen laat.
Hij reikte aan mieke de hand tot afscheid, die deze gewillig aannam, en wilde de kamer verlaten; maar hanekam, die, hoe weinig studentikoos hij aan zich had, toch voor dezen keer den eenvoudigen groenboer wel eens met een studentenbluf dacht te kunnen verschrikken, en zijn meisje door een vertoon van dapperheid bekoren, trok den degen uit, dien men toenmaals als akademieburger droeg, en plaatste zich tusschen coendert en de deur, terwijl bij uitriep:
- Gij hebt hier te blijven, ploert! totdat de Heer Pedel t'huis komt, en u naar verdiensten de ooren wascht. Zoo gij u maar beweegt om te ontsnappen, zal ik u mehercle! door en door steken!
- Zijt ge heelemaal dwaas, mannetje? - lachte de forsche dorpeling. - De Franschen moet ik ontzien; maar u? Wilt ge mij niet ongemoeid laten gaan, dan neem ik u meê! - En met één enkelen vluggen sprong had hij den manhaften stoffel bij den opgeheven arm gegrepen, zoodat deze met zijnen degen niets kon uitvoeren. Het volgende oogenblik wrong hij hem 't wapentuig uit de hand, wierp het door de geopende deur op straat, tilde hem toen, in weerwil van zijn tegenspartelen, met het meeste gemak op, en zette hem midden in de gas eerst weder neêr. Het toejuichende geschater van mieke klonk hem na, en zijn eigen toornig getier bragt te weeg, dat ook voor de vensters der buren eens weder onderscheidene nieuwsgierige hoofden zich vertoonden, die de vrees voor de vreemde soldaten anderzins eenige dagen binnenhield. Buiten zich-zelven van woede, dat hij zich aldus - ofschoon geheel door eigen schuld - aan eene algemeene uitjouwing zag prijs gegeven, balde christophorus zijne, helaas! te magtelooze vuist tegen den wegspoedenden coendert, en brulde meer dan hij riep: - Ik zal mij wreken cer 't avond is!


{==65==} {>>pagina-aanduiding<<}

III.

Niet lang nadat dit tooneel in en bij rosbol's woning had plaats gegrepen, trad de huisheer ze binnen. Een glans van hoogmoedige opgetogenheid blonk op zijn gelaat.
- Echt! - riep hij in vervoering, toen hij nog naauwelijks den dorpel der woonkamer had overschreden - echt! en gij, mijne telgen! luistert en verneemt, welke eere u in den persoon uwes mans en vaders staat te wedervaren! Arrige aures, Pamphile! dat beteekent: pamphilus! steek de ooren op! De Hooggeleerde Senaat dezer Doorluchtige Universiteit heeft in zijne vergadering van daar straks besloten, om zijne Hoogeerwaardige Majesteit den Koning van Frankrijk, die nu ook de onze geworden en gisteren op Oosterholt aangekomen is, morgen aldaar te gaan begroeten. Wij, Geleerden, mogen en willen niet onderdoen noch voor de Heeren Gecommitteerden des Quartiers, noch voor den achtbaren Magistraat der stad, die beide reeds op heden voor onzen magtigen nieuwen Vorst zullen verschijnen. Want, wat zegt het Latijnsche proverbium of spreekwoord? nos poma natamus, dat beteekent: wij appelen zwemmen óók! En uw echtgenoot, echt! en uw vader, telgen! zal bij dien plegtigen optogt de praesul zijn, dat beteekent: de vóórdanser!
- Maar, cas! een sul wou 'k toch niet wezen, en om te dansen zijt ge te oud geworden! - merkte de vreemd opkijkende huismoeder bezorgd aan.
- Alweder dat cas! En, vrouw! een sul is in 't Latijn een heel ander ding dan in 't Hollandsch: 't is toch erg voor den geletterde, zich in een ongeletterden kring te moeten bewegen! Dat dansen is óók maar zinnebeeldig: een man als ik zou zich tot ijdele bokkensprongen verlagen!! Neen, in plaats van te dansen, heb ik veel meer met langzame, ernsthaftige stappen den stoet vooruit te gaan!
- Maar, cas! die Franschen zijn niet maklijk wanneer ze beginnen: ik zou, als ik u was, liever maar zoo zoetjes achteraan sukkelen.
- Sukkelen?! achteraan?! Ik, de Pedel der Nijmeegsche Akademie?! - Verontwaardigd wendde hij zich af, en wandelde met opgeheven hoofd, de regterhand in de borst gestoken en de linker in zijn broekzak verbergende, de kamer op

{==66==} {>>pagina-aanduiding<<}
en neder. - O, mijne kosterlijke voorzaten! - riep hij eindelijk stilstaande uit - wie zou 't u hebben durven voorspellen dat er uit uwe asch een pedel zou opstaan - een pedel, wiens tegenwoordigheid vereischt wordt bij eenen Koning?!
Nadat hij nog eene wijle in deze en soortgelijke ontboezemingen, waartoe zijne huisgenooten nu verder maar wijselijk het zwijgen deden, zijne opgewondenheid lucht had gegeven, kwam hem te binnen, dat de Professoren hem voor den zóó gewigtvollen dag van morgen nog eenige bestellingen hadden opgedragen. Hij begaf zich dus op nieuw ten huize uit, volbragt stiptelijk de lastgevingen zijner meesters, en wilde juist over de Groote Markt naar de Pepergas terugkeeren, toen hij voor de Waag, die van ouds, en zoo ook nu voor de Franschen, tevens tot wachthuis diende, een zaâmgeschoolden drom soldaten bespeurde, en midden daaruit eene niet onbekende stem hem op dringend hulpbehoevenden toon toeriep: - Mijnheer de pedel!
Alhoewel rosbol, spijt zijne Franschgezindheid, in zijn hart tamelijk bang was voor 't barsche oorlogsvolk, was hij echter te goedhartig om een in den klem geraakten landgenoot aan zijn lot over te laten. Hij kwam dus, zij 't dan ook schoorvoetende, naderbij, en ontwaarde, tot zijne overgroote verwondering, dat de man, die zijnen bijstand verlangde, geen ander was dan coendert laurensen; die, door twee der soldaten vastgehouden, te regt scheen te staan voor een Franschman van een zeer stroef en gluipend uitzigt, wiens kleeding het midden hield tusschen die van een burger en een officier. Nevens dezen stond - wat rosbol's bevreemding nog vermeerderde - zijn gunsteling christophorus hanekammius, die evenwel thans door 't onverwachte beroep, 't geen zijn medevrijer op zijnen aanstaanden schoonvader gedaan had, min of meer onthutst scheen te wezen.
De zaak had zich aldus toegedragen. - Zoodra coendert zich na de aan den student toegediende demoediging had verwijderd, was deze, enkel naar de booze ingevingen zijner wraakzucht luisterende, ijlings naar 't wachthuis geloopen, met het doel om den onschuldigen dorpeling bij de Franschen zwart te maken, en zóó doende in 't lijden te brengen. 't Is zoo, mieke had naar waarheid beweerd, dat stoffel met de Fransche taal onbekend was; maar daarentegen was zijn Latijn,

{==67==} {>>pagina-aanduiding<<}
hoe gebrekkig dan ook, al ligt toereikende om zich verstaanbaar te maken; en naar de toenmalige opvoedingswijze mogt hij er veilig op rekenen, dat hij daarmeê bij iemand van eenige beschaving doorgaans te regt kon. Tot zijn geluk, zoo hij meende, had hij reeds in den eersten persoon, dien hij aan den ingang van 't wachthuis ontmoette, en wien hij verzocht hem bij een hoofdofficier te brengen, den regten man aangetroffen: den Krijgscommissaris methelet namelijk, die wegens zijne ongehoorde knevelarijen en afpersingen, den Nijmegenaren aangedaan, in de Jaarboeken der stad met een wèlverdiend schandmerk staat aangeteekend. Toen dus deze, wiens speurhondsgeaardheid hem naar allerlei aanwijzingen gretig maakte, aanstonds met belangzuchtige beleefdheid te kennen gaf dat hij zelf de bevoegdheid bezat om zijne bezwaarnissen te vernemen, hief de schoutszoon, wien het regterlijke bloed niet geheel voor niet door de aderen vloeide, een vormelijk beklag aan. Hoe hij, bij geval zekeren gemeenen boerenknaap ontmoet hebbende, dezen de vuilaardigste lasteringen tegen de Franschen had hooren uitbraken, en, daar hij door zijne innige toegenegenheid voor de groote natie en haren onverwinnelijken Koning zich tot wederspraak genoopt had gevonden, eerst met scheldwoorden, maar daarna zelfs met feitelijke mishandeling was bejegend, en met nog erger bedreigd; weswege hij dan nu de regtdoende en beschermende tusschenkomst dergenen, om wier wille hij ten martelaar geworden was, kwam inroepen. De Commissaris hoorde hem minzaam aan, en vroeg als ter loops: of die boer tot de rijken van zijnen stand behoorde? Toen de klager hierop een bevestigend antwoord gaf, zwaaide hij hem grooten lof toe over zijne verkleefdheid aan de Fransche belangen, en zond onmiddellijk twee soldaten naar het huis, waar laurensen, volgens hanekam's opgave, gewoon was zijn paard te stallen. Daar de jongman evenwel nog 't een en ander in
de stad te bezorgen had gehad en alzoo niet dadelijk door de soldaten was aangetroffen, had methelet middelerwijl den Heer christophorus met zich naar binnen genomen, en hem door eene zijnen hoogmoed uitermate streelende vertrouwelijkheid eene reeks van inlichtingen ontlokt, die voor velen zijner medeburgers, vooral in een geldelijk opzigt, zeer gevaarlijk waren. Gelukkig deed de aankomst van den gevangene hen zich eindelijk weder naar buiten

{==68==} {>>pagina-aanduiding<<}
begeven, en de Commissaris begon thans met donderende stem en grimmige gebaren den misdadiger zijn zondenregister voor te houden, zonder dat deze, die Fransch noch Latijn kende, de beschuldiging kon verstaan of afweren. In dezen verlegen toestand klampte hij zich, als de drenkeling aan den riethalm, aan de anders niet zeer waarschijnlijke voorspraak van mieke's vader vast.
- Mijnheer de pedel! - herhaalde hij, toen rosbol nader kwam - ik weet wel dat ge mij niet erg groen zijt; maar ge zijt toch te braaf om mij onregt te doen. 't Lijkt wel dat hanekam uit boosheid, dat uw mieke meer met mij dan met hem opheeft, mij bij dezen Franschen Heer heeft aangeklaagd; maar daar ik geene vreemde talen geleerd heb, weet ik niet eens waarvan, en ik zal ongelukkig worden, zoo gij er mij niet uitredt.
Onderwijl rosbol's trots gevleid werd door die onbewimdelde erkentenis zijner wetenschappelijke meerderheid, zoodat hij niet nalaten kon bij zich-zelven te mompelen: - Hoe veel hebben wij, geleerden, toch boven de ongeleerden vooruit! - werden er tevens ook betere gevoelens - die, hoe ook door zijne hovaardij belemmerd, echter niet geheel verstikt waren - in hem levendig. Zijne regtschapenheid belgde zich op 't denkbeeld van laster en verdrukking, al was die tegen iemand in wien hij een steen des aanstoots zag, gerigt: en hoezeer hij, om redenen welke zijne eerzucht hem ingaf, alle moeite deed om zich-zelven en anderen van zijne Franschgezindheid te overtuigen, had hij met dat al de den mensch ingeschapen vaderlandsliefde niet zóó uitgeroeid, dat ze bij 't aanschouwen van de willekeur der vreemden niet krachtig zou zijn opgewakkerd. Hierbij kwam nu nog de herinnering, hoe coendert's overleden vader eenmaal de beste makker zijner jeugd was geweest, en hoe coendert zelf, eer die oude betrekking door zijne eigene toenemende opgeblazenheid was afgebroken, dikwijls met mieke aan zijne knieën had gespeeld; hoe er voorts op den jongen man toch eigenlijk niets te zeggen viel, en hij, integendeel, als de trouwe kostwinner zijner moeder ieders achting had verworven; terwijl zijn gemis haar tot den bedelstaf brengen zou. 't Een en ander veroorzaakte dat hij zijnen vriend christophorus ditmaal vrij zuur aanzag, en, mede tot het Latijn zijne toevlugt nemende, nadrukkelijk voor

{==69==} {>>pagina-aanduiding<<}
diens tegenpartij opkwam. Hij was openhartig genoeg om ronduit aan den Commissaris te verklaren, dat het geschil tusschen de jongelieden zekerlijk niet over de Franschen ontstaan was, maar over zijne eigene dochter; dat, ofschoon hij voor zich den klager meer had begunstigd, de beklaagde zich bij 't meisjen aangenamer had weten te maken, en dat een hierdoor ontvlamde minnenijd ongetwijfeld de gansche betichting had doen verzinnen. Om de valschheid der aantijging nog kennelijker in 't licht te stellen, voegde hij er de opmerking bij, hoe immers in eene veroverde stad niemand, wiens verstand door geene dronkenschap bedwelmd was, zich tegenover een vijand op zulk eene wijze omtrent de overwinnaars zou uitlaten.
De Franschman had slimheid en ervaring genoeg om de waarheid van rosbol's getuigenis terstond te doorzien; te meer daar ze door de beteuterde houding en stotterende verdediging van den betrapten lasteraar ten zigtbaarste werd gestaafd. Met die onwillekeurige walging en verachting, welke sommige soorten van 't kwaad door hare laaggeestigheid zelfs den booze inboezemen, paarde zich bij hem de aan een echten Franschman eigendommelijke belangstelling in eene liefdeshistorie, en de daaruit voortvloeijende zucht om een minnend paar voort te helpen. Welligt zou echter nog zijne schraapzucht een al te zwaar tegenwigt in de schaal hebben gelegd, bijaldien zijne uitvorschende vraag naar coendert's rijkdom niet door den pedel, met eene vlotheid welke geen twijfel aan zijne opregtheid toeliet, derwijze was beantwoord geworden, dat het aanzienlijk vermogen tot eene matige welvaart inkromp. Toen hij derhalve bespeurde dat hij zonder groote schade voor dezen keer wel eens regtvaardig kon zijn en een goeden naam opdoen, wilde hij zich met eene zee van foudre's en tonnerre's tot den misérable, wien hij zich ten zondenbok bestemd had, wenden; maar hij zocht hem te vergeefs. Onderwijl methelet zich met den pedel onderhield, en daardoor ook de aandacht der soldaten op dezen werd afgeleid, was de beangstigde stoffel stilletjes weggeslopen, en had het, toen hij zich maar eerst in de naastbijzijnde gas bevond, zóó duchtig op een loopen gezet, dat hij, ook indien zulks beproefd ware, bezwaarlijk zou zijn achterhaald. Maar er lag den Commissaris veel te weinig aan hem gelegen om de soldaten

{==70==} {>>pagina-aanduiding<<}
die moeite te vergen: hij vergenoegde zich met in zwierig Latijn rosbol te gemoet te voeren: - Vriend! zoo ik u nog eenigzins van misleiding verdacht had gehouden, zou nu ten minste 't kwaad geweten van dien armzaligen lafaard uwe eerlijkheid voldoende bewijzen. Welaan dan, zeg uit mijnen naam aan uw landsman, dat, vermits de Fransche regtvaardigheid het verwardste kluwen van bedrog weet te ontwinden, en geene verongelijking van een schuldelooze gedoogt, hij in vrijheid zijns weegs mag gaan. En, vriend! zoo gij nu ook nog eens een goeden raad van mij wilt aannemen, besteed uwe dochter liever aan hem dan aan den ander ten huwelijk. Na 't geen hier gebeurd is moet ge, dunkt mij, zelf toestemmen dat zij beter uit hare oogen gezien heeft dan gij.
Meteen gaf hij aan de beide mannen die coendert bewaakten, bevel om hem los te laten; en de pedel, met zijne nieuwe waardigheid van tolk hoogelijk vereerd, bragt de hem opgedragen vrijverklaring getrouwelijk over. Laurensen verzuimde niet de grootte zijner erkentelijkheid zoo veel mogelijk in gebaren uit te drukken, en verwijderde zich daarop in 't gezelschap van zijnen beschermer. Aan den ingang der Pepergas, dien zij met weinige stappen bereikten, en waar hun weg uitéénliep, greep de jongeling schielijk en hartelijk de hand des statigen mans, die niet werd teruggetrokken. - Mijnheer de pedel! - sprak coendert op een bewogen toon - al bleeft ge mij - wat mij mijn beste levensgeluk kosten zou - uw mieke weigeren, dán nog zou ik mij, om mij-zelven, en nog meer om mijne moeder, voor zulk een edelmoedigen bijstand uw schuldenaar rekenen zoo lang ik leef. God verhoede, dat ge ooit mijne hulp noodig hebt; maar mogt het zijn, neem dan gerust met mij de proef, of eene goede daad geene rente geeft.
Nog op den avond van dienzelfden dag vervoegde christophorus, van zijnen schrik bekomen, zich ten huize van den man die zóó zeer met hem ingenomen plag te zijn; maar hij werd ditmaal bijzonder koel ontvangen. Toen hij in een telkens haperend gesprek, zelfs door geene gezegden, die hij nog geleerder dan gewoonlijk trachtte te maken, de donkere wolk van rosbol's voorhoofd verdrijven kon, verzocht hij eindelijk hem alleen te mogen spreken. De pedel stond op en geleidde hem in diezelfde zijkamer, waaruit coendert hem des morgens

{==71==} {>>pagina-aanduiding<<}
op zulk eene onteerende manier had verwijderd. Hier begon hij nu die noodlottige ontmoeting met de donkerste kleuren af te schilderen, en ook verder alles op te halen wat tot zijne verontschuldiging of tot bezwaring van laurensen dienen kon. Zijn deftige hoorder liet hem geheel uitspreken, en zeide toen met een onvoldaan hoofdschudden:
- Quidquid dicas - dat beteekent: wat ge ook zegt - 't is en blijft van u niet regt gedaan, Domine hanekammi! Hadt ge hem - sit venia verbo, dat beteekent: met verlof - afgeranseld, dat ware allezins verschoonlijk, en mij niet ongevallig geweest; maar nu hebt ge u, bij gebrek aan moed, tegen hem als een verrader, en nog wel als een leugenachtig verrader gedragen. Ik zou een onwetenden buitenman nog evenmin als vroeger voor mijn schoonzoon begeeren; maar moest ik volstrekt tusschen u en hem kiezen, dan zou ik denken: van twee kwaden het beste, en ik nam hém. Cura ut valeas, Domine hanekammi! dat beteekent: 't ga u wèl!

IV.

Van den Huize Waeyestein, in Nijmegens nabijheid aan den Betuwschen Waaldijk onder Oosterholt gelegen, woei de Fransche Koningsvlag met hare drie leliën. Door een weidschen stoet hovelingen en eene talrijke lijfwacht omstuwd, was lodewijk XIV dáár aangekomen, om op het veroverde Nijmegen neêr te zien als een adelaar op zijne prooi. 't Was de eerste Nederlandsche stad die hem eenigen beduidenden wederstand had geboden: een wederstand, die een drievoudigen storm had getart, en nog veel langer zou hebben aangehouden, bijaldien de heldenmoed en 't beleid der burgerij - die, door den Stads-Gouverneur johan van welderen met woord en voorbeeld aangevuurd, besloten had liever te sterven dan zich over te geven - niet verlamd waren geworden door diezelfde verraderlijke lafhartigheid der bezetting, waardoor ook het oversterke Knodsenburg in minder dan één dag voor de Fransche wapenen had gezwicht. Op eervolle voorwaarden echter had de kloekhartige stad gedadigd; en de vertegenwoordigers van hare Overheid, en van het Geldersch Quartier, 't geen naar haar genoemd werd, waren, toen zij nevens den Gouverneur en zijnen broeder den Burggraaf op Waeyestein

{==72==} {>>pagina-aanduiding<<}
voor den overweldiger verschenen, met betamende achting ontvangen. Niet zonder bewonderende ingenomenheid hadden zij den man aangestaard, die, terwijl een vier-en-dertig-jarige leeftijd het frissche waas eener bloeijende jeugd nog niet geheel van zijne wangen gevaagd had, half Europa bereids voor zich deed sidderen. Onwillekeurig hadden zij zich weggesleept gevoeld door die mannelijk schoone gestalte, door dat edel gelaat, 't welk zelfs de vervaarlijke krulparuik dier dagen niet te ontsieren vermogt, door die onbeschrijfelijke majesteit, welke over lodewijk's geheele zijn verspreid lag, en bovenal door die betooverende aanvalligheid in 't spreken, waarmeê de kleinzoon van den goeden hendrik, zoo hij slechts wilde, de harten onweêrstaanbaar voor zich innam. Daarnevens hadden, hoezeer dezen ook bij hunnen Vorst in de schaduw traden, hunne blikken toch óók met belangstelling verwijld bij die onverschrokken Veldheeren en schrandere Staatsdienaren, door wier rigtige keuze lodewijk niet het minst getoond had tot Koning geboren te zijn. Zij hadden er hunnen overwinnaar turenne gezien met zijne donkere wenkbraauw en ronden gelaatsvorm, waarvan menige opregte en joviale trek zijne afkomst uit datzelfde Nassausche geslacht, 't welk hij thans bekampte, herinnerde; le grand condé met langwerpiger en stroever uitzigt, nog lijdende aan, en wrevelig over de armwond, hem in 't overtrekken van den Rijn bij het Tolhuis van Lobith toegebragt; zijn kweekeling luxemburg, wiens verwrongen wezenstrekken en misvormd postuur in overeenstemming waren met eene wreedaardigheid, die, zoo te Zwammerdam en Bodegraven als elders bewezen, hem hier te lande met den schandnaam van ‘het gebogcheld duiveltje’ brandmerkte, doch op wiens bult met dat al, naar 't zeggen zijner soldaten, geheel Frankrijk steunde; den
Oorlogsminister louvois, zoo koel, trotsch, en scherpzinnig van voorkomen als van aard; vauban, den eersten Ingenieur van zijnen tijd, en den Geschiedschrijver pélisson, die als ooggetuige 's Konings krijgsbedrijven aan de nakomelingschap had over te leveren: twee mannen, evenzeer door regtschapenheid als bekwaamheid uitmuntende; tegenover deze beide burgers twee Vorsten, orleans, lodewijk's broeder, later door diens ijverzucht in eene heldenloopbaan gestuit, en monmouth, natuurlijke zoon des Engelschen Konings, door een tragisch uiteinde ál te droevig

{==73==} {>>pagina-aanduiding<<}
vermaard geworden; en verder een aantal sterren van den tweeden rang, maar die, alleen bezien, op den eersten aanspraak hadden mogen maken. Geen wonder dat de afgevaardigden, bij zulk eene zamenvoeging van uit- en inwendigen glans, het leed, dat door deze vreemden en hunne heirscharen als een verheerende vloed over het vaderland werd uitgegoten, voor een oogenblik vergaten, en dat het verslag, 't welk zij bij hunne terugkomst van hun wedervaren afleiden, alle kenteekenen van opgetogenheid droeg.
Op 't vernemen hiervan waren de Professoren der Universiteit - die zich reeds eenigermate gekrenkt achtten, dat de Regering hun vóór was geweest - den volgenden dag nog des te vlijtiger in de weer, om aan hunnen optogt allen mogelijken luister bij te zetten. Daar traden zij, tien in getal, langs den dijk van Oosterholt voort, twee aan twee, de eervolle doctorsbarret op 't hoofd, de leest in de statelijk nedergolvende toga's met hare breede beffen gehuld: vóór hen uit de pedel, mede in zijnen ambtstabbaard en kap, en de met zilver beslagen staf ontzaggebiedend in de hoogte geheven. Rosbol was thans naar zijne meening op het toppunt zijner grootheid, en hij vergat ganschelijk dat de hoogstgeklommene 't naast bij den val is: van 't besef zijner gewigtigheid als doortinteld, hield hij zijne oogen stokstijf gevestigd op den staf, die hem tot een afgod was geworden. Onder de Hoogleeraren moest voornamelijk één paar de aandacht trekken door 't groote verschil hunner jaren: 't waren de grijze Hoogleeraar in de Regten, petrus de greve, en zijn hem toegevoegde jeugdige discipel gerhardus noodt, wiens geestvolle, sprekende blik zijne toekomstige Europesche vermaardheid voorspelde.
Onder de stekende stralen eener warme zomerzon was de langzaam voortschrijdende stoet eindelijk aan Waeyestein genaderd, en werd dáár, na zich als eene deputatie aan den Koning bekend gemaakt te hebben, in eene zaal gelaten, die, voor zoo lang 's Vorsten verblijf duren zou, tot antichambre was ingerigt. Ze was opgevuld met hovelingen en pages, en een dezer laatsten nam op hunne begeerte de taak op zich om hen bij zijnen hoogen gebieder aan te dienen.
Dan, hun aanzoek - hoe zorgvuldig ook door hen in de vleijendste bewoordingen, welke hunne middelmatige kennis

{==74==} {>>pagina-aanduiding<<}
der Fransche taal wist te bedenken, uitgedrukt - vond geen gunstig gehoor. Lodewijk maakte er wel is waar jagt op, de beschermer van kunsten en wetenschappen te heeten, eensdeels om een blad te meer aan zijnen lauwerkrans te hechten, anderdeels om door de tegenwoordigheid van de lichten zijner eeuw zijn hof opgeluisterd en zich-zelven in hunne geschriften en gewrochten verheerlijkt te zien; maar in zijn hart was hij den geleerden stand weinig genegen, daar hij voor zijne despotieke staatsbeginselen - gelijk hij zich eens tegen bossuet uitliet - ‘de geesten vreesde’. Bovendien was zijne opvoeding op verregaande wijze verwaarloosd, en hem, die niemand boven zich dulden kon, werd tegenover hen te zeer zijne minderheid herinnerd, dan dat hij zich gaarne in hun gezelschap had kunnen bevinden. In het tegenwoordige geval kwam hierbij, dat die Nijmeegsche ‘Docteurs’ zich, gelijk lodewijk naar waarheid vermoedde, ongetwijfeld op eene regt sierlijke Latijnsche aanspraak zouden hebben voorbereid, en dat hij zich te eenenmale buiten staat gevoelde die te beantwoorden, aangezien zelfs deze toen zóó onontbeerlijke taal hem door zijnen inschikkelijken en onbekwamen leermeester de péréfixe niet was ingeprent.
De page kwam dus al spoedig weêrom met het hoffelijke bescheid, dat Zijne Majesteit een zoo geleerd gezantschap op regtmatigen prijs stelde, doch dat ongelukkiglijk zijne bezigheden hem voor ditmaal beletteden het te woord te staan. Groot was de verlegenheid die hierdoor bij de Hoogleeraren ontstond; vooral daar zij wel inzagen dat zij, onverrigter zake terugkeerende, bij hunne medeburgers, en met name bij de tot den Koning toegelaten staatslieden, in een belagchelijk licht moesten verschijnen. In hunne radeloosheid klampten zij nu dezen dan genen Franschman aan, ten einde den waren grond hunner afwijzing op 't spoor te komen, en dien alsdan zoo mogelijk weg te nemen. Natuurlijk echter durfde niemand van dezen 's Vorsten onkunde openbaar te maken, tot eindelijk één der Professoren zelf tegen zijne collega's eene gissing, die geene vergissing was, opperde, maar tevens op den ongelukkigen inval kwam, dat men Zijner Majesteit zou laten aanbieden, of 't hem geliefde de hulde zijner ootmoedige dienaren in 't Fransch te ontvangen. Vergeefs leide de jongere en beter met de wereld bekende noodt protest in: zijne stem

{==75==} {>>pagina-aanduiding<<}
moest voor die zijner oudere ambtgenooten zwichten, en de page, op wiens lippen zich bij 't hooren der hem opgedragen boodschap een kwalijk verbeten lach vertoonde, begaf zich op nieuw naar 't Koninklijk vertrek. 't Valt ligt na te gaan, welken indruk een dergelijk voorstel op lodewijk maken moest, en hoe er het wrevelig antwoord op volgde, dat Zijne Majesteit niet gewoon was met herhaalde aanvragen lastig te worden gevallen, en het gezantschap dus gerustelijk alle verdere noodelooze moeite sparen mogt.
Zoo lang zij over de denkwijze huns meesters in 't onzekere waren, hadden de hofjonkers hunne spotternij voorzigtiglijk bij eenige elkander steelswijze toegeworpen blikken en enkele zacht gemompelde woorden bepaald; maar hunne ligtzinnigheid was te zeer van alle eenigzins degelijke geleerdheid, en niet minder van de stijve Hollanders afkeerig, dan dat het misnoegen van den leeuw, 't geen door den moedwilligen page ook niet fluisterend werd overgebragt, hier niet het sein voor de schoppen der ezels zou zijn geworden. De zweem van pedanterie, die destijds van wezenlijke kundigheid onafscheidbaar scheen, bood hun ook bij de Nijmeegsche Professoren eene zwakke zijde aan, waarop zij vat hadden. Meer intusschen nog dan dezen lokte de pedel hunne vrolijkheid uit. Gelukkig voor den man, dat hem door zijn gebrek aan taalkennis de ergernis bespaard werd, zijne kap met eene zotskap, en den geliefden staf met een narrenstaf te hooren vergelijken! De Professoren nogtans verstonden den schimp maar al te goed, en in de verwarring hunner verslagenheid bevalen zij, onderwijl zij zich tot een treurigen aftogt schikten, hunnen ter kwader ure meêgebragten dienaar, om het aanstoot gevende voorwerp onder zijn gewaad te verbergen. Rosbol - ofschoon ook hij uit de vingerwijzingen der lagchers wel min of meer opmaakte hoe de zaken geschapen stonden - miste zijn eereteeken te ongaarne, om niet eenige tegenvoorstellingen te berde te brengen; doch die op zulk een straffen toon werden afgewezen, dat hem niet anders overschoot dan te gehoorzamen.
Maar, helaas! de aan den dag gelegde vreesachtigheid vuurde, als gewoonlijk, de baldadigheid aan. Eene bent der jongste en ergste kwelgeesten - van een soortgelijk allooi als die Hertog de longueville, neef van condé, wiens brooddronkenheid bij den Rijn-overtogt aan hem-zelven en vele andere

{==76==} {>>pagina-aanduiding<<}
Edelen 't leven kostte - had, ten einde hun jammerlijk vermaak nog wat langer te genieten, het plan gevormd om 't eerwaardige gezelschap een statelijk uitgeleide te doen. Onder duizend plagerijen en uitjouwingen liepen zij nu voor, dan bezijden, dan weêr achter den stoet, die zich wèl zoo veel sneller terugspoedde dan hij gekomen was, dat de oude de greve er aêmechtig van werd en door noodt onder den arm moest genomen worden, maar die niettemin ook nog tusschenbeide door de vervolgers tot stilstaan werd gedwongen. Ten langen leste - want de korte afstand had aan de mishandelden eindeloos toegeschenen - kwam men dan toch te Lent, en ten allen gelukke voor de Professoren lag de veerpont juist gereed om naar den anderen kant over te varen. Zij haastten er zich heen, als de verdoolde boschreiziger naar de beveiligende jagershut, en zoodra zij binnen waren stak de schipper, die hunnen neteligen toestand bespeurde, als een trouw stadgenoot oogenblikkelijk van wal.
Onze arme pedel alleen mogt aan die heugelijke uitredding geen deel erlangen. Op hém hadden 't de jongelieden het meest voorzien: reeds onderweg had de een zijne deftige manieren nageaapt, een ander den sleep van zijn tabbaard opgebeurd en hem dien nagedragen, een derde hem de kap ontkaapt en die op zijn eigen hoofd gezet: en thans sloten zij een kring rond hem heen, om hem ook den verscholen staf te ontweldigen. Vergeefs bad en smeekte rosbol, dat men hem naar de pont zou doorlaten: de sarrende karaktertrek, die den Franschen landaard eigen is, schiep behagen in zijnen angst. De Professoren waren te zeer op eigen behoud bedacht om zich zijner aan te trekken; te meer daar zij niet zonder gramstorigheid bedachten, hoe zijn dwaas-hoogmoedig uiterlijk onder de voornaamste oorzaken van den door hen onderganen smaad moest geteld worden: alleen de goedhartige noodt zag meêlijdend naar hem om, maar werd, door de zorg die de verstramde en afgematte leermeester en ambtgenoot vereischte, verhinderd om eenige poging tot zijne bevrijding aan te wenden. Dus voeren zij heen en lieten rosbol achter, onderwijl deze al zijne krachten - welke trouwens niet gering waren - moest inspannen om zijn dierbaar kleinood te bewaren. Krampachtig bleef hij het met zijne stevige vuist omklemmen, ofschoon hij van alle zijden gehoond, getrokken,

{==77==} {>>pagina-aanduiding<<}
gestooten, en zijn staatsiekleed vanéén gescheurd werd. Op dat benaauwende tijdstip fluisterde zijn geweten hem in, dat deze vernedering hem tot eene regtvaardige kastijding voor zijne ijdele zelfverheffing van Gods wege werd opgelegd, en uit het diepste heiligdom zijns harten steeg, nevens eene gelofte van verbetering, de bede des gedemoedigden zondaars naar omhoog, dat de Heer hem zijnen trots vergeven en hem uit zijnen bangen nood verlossen mogt. Ook nu bleef de verhooring des boetvaardigen niet uit, en zij daagde van dáár op, waar rosbol haar bezwaarlijk verwachten kon.
Van den benedensten zoom des Waal-oevers, op welken dit tooneel plaats greep, riep plotseling eene stem den doelloos worstelende toe: - Hierheen, Mijnheer de pedel! hierheen! Sla u door de Franschen heen, en ik breng u over! - 't Was coendert, die zich als Lentsch inwoner toevallig, zoo wij 't noemen, bij de rivier bevonden had, toen rosbol dáár zóó deerlijk in 't naauw raakte. Door warme erkentelijkheid voor den man, wien hij zijne tegenwoordige vrijheid te danken had, bezield, had hij aanstonds 't besluit genomen, om hem in zijne eigene benarde omstandigheden wederkeerig bijstand te leenen, en was daartoe ongemerkt in eene aan wal liggende visschersschuit afgedaald.
Rosbol draalde niet met aan de welkome uitnoodiging te voldoen. Met den moed dien een wanhopige toestand ter eener en eene kans op redding ter andere zijde pleegt in te boezemen, en met de sterkte van een toenmalig Gelderschman, waartegen geen drie Franschen opmogten, rukte hij zich van die hem vasthielden los, stoof een paar anderen, die hem den weg versperden, omvèr, en was binnen een omzien in de boot, wier om een paal geslagen meertouw onmiddellijk daarop door coendert's mes werd afgesneden. Een oogwenk later hadden de beide mannen elk een roeispaan gevat, en was de mogelijkheid van hen te achterhalen reeds voorbij. Vruchteloos alzoo vlogen de Franschen, van hunne verrassing bekomende, met driftige sprongen naar omlaag; maar zóó verbitterd waren zij, het slagtoffer van hun leedvermaak ontsnapt te zien, en zóó gerust er op, in vijands land straffeloos gruwelen te kunnen plegen, dat één hunner zijne pistool trok en ze op den braven coendert losbrandde. De kogel snorde het

{==78==} {>>pagina-aanduiding<<}
hoofd van den jongman rakelings voorbij, en de pedel gaf een schreeuw van ontsteltenis toen hij 't leven zijns jeugdigen bevrijders bedreigd zag; maar zij waren bereids zóó verre gevorderd, dat een paar krachtige riemslagen hen buiten 't bereik der wraakgierigen bragten, en dat dezen, daar de verstandigsten begrepen dat hun magtelooze spijt hen thans op hunne beurt in de oogen der toeschouwers belagchelijk maakte, druipstaartend naar Oosterholt begonnen terug te wandelen.
Bij hunne landing deed zich nog ééne zorg voor de vlugtelingen op, of namelijk het op hen geloste pistoolschot hen ook bij de Franschen verdacht kon gemaakt hebben, en zij deswege misschien bij 't doorgaan der Meypoort zouden aangehouden worden. Maar een schot meer of minder wekte in zulk een woeligen tijd weinig opmerkzaamheid, en bovendien wilde het geluk, 't geen zich thans ter gunste van rosbol keerde, dat een der Protestanten die bij hem in kwartier lagen, de wacht had, terwijl het toch ook aan zijne kleeding duidelijk was, dat hij tot de straks ingelaten akademische deputatie behoorde. Dus raakte hij, en coendert door hem, onverlet en ongedeerd in de stad. Onder den overstelpenden indruk van allerlei vreemde gewaarwordingen gingen zij, die kort te voren nog door eene ondempbare klove gescheiden schenen, haastig, maar zwijgend naast elkander voort, tot zij rosbol's woning bereikten. Het gezin was voltallig bijéén, en niet zonder bezorgdheid over 't uitblijven van den man en vader, daar één hunner de alléén terugkomende Professoren had ontmoet. Zonder zich den tijd te gunnen om den blijden welkomstgroet, die er bij zijn binnentreden opging, te beantwoorden, trad rosbol met zekere plegtigheid midden in den kring, en trok zijnen verwonderden medgezel met zich mede - naar mieke toe. Toen leide hij beider handen inéén, en sprak met eene van aandoening bevende stem: - Coendert laurensen is een goede en regtschapen jongen, dien ik in mijn dwazen trots maar al te zeer miskend heb: ontvang hem van mij tot uw echtgenoot, mieke! en God de Heer make hem zóó gelukkig met u, als hij 't aan mij heeft verdiend!

{==79==} {>>pagina-aanduiding<<}

Alhoewel Nijmegen na eene tweejarige stelselmatige uitzuiging weder door de Franschen werd verlaten, was er toch door hun verblijf aan de Nijmeegsche Akademie, die zich onder anderen van hare uitgezochte Bibliotheek zag berooven, een schok toegebragt, ten gevolge waarvan zij reeds in den jare 1679 ophield te bestaan. De intrekking van 't haar door 't Quartier verleende subsidie, 't geen nu weder aan de op voorspraak des Erfstadhouders herstelde Harderwijksche schole werd uitgekeerd, was de leuze tot haren ondergang, en 't vertrek van den laatst overgebleven Hoogleeraar noodt naar Franeker de genadeslag. Toen er geene Professoren meer waren, behoefde er natuurlijk ook geen pedel meer te zijn; maar gelukkig was rosbol, naar we zagen, een wèlgesteld man, en zijne kinderen waren, met uitzondering alleen van stijntje, gehuwd, of althans in staat buiten 's huis hun eigen brood te winnen. Bovendien werd den ouden trouwen dienaar, gelijk de billijkheid vorderde, van stadswege een klein pensioen toegelegd. Daar echter rosbol geen den minsten lust gevoelde om, bij eene benijdenswaardige gezondheid, een ledig leven te leiden, kocht hij zich te Lent eene niet te groote, en daardoor juist voor hem geschikte hofstede, die - wat hij bij zijnen aankoop niet het minst in aanmerking nam - vlak aan 't erf zijner meest geliefde kinderen, coendert en mieke, paalde. In deze stille wijkplaats zijner grijsheid doorleefde hij met zijne vrouw, die hij sedert lang niet meer als ‘echt!’ betitelde, zoo als zij hem ook weder vrijelijk cas noemde, en met dochter stijntje, die zich langzamerhand tot eene kinderverwennende erfmoei begon te schikken, nog vele genoegelijke dagen. In zijne uitspannings-uren - vooral op de Zondagen, die naar eene vaste gewoonte bij grootvader en grootmoeder werden doorgebragt -
hield hij zich liefst met coendert's talrijk kroost onledig, en deelde al spelende menige nutte vermaningen daaraan uit. Onder deze was er echter ééne die de schalke kleinen spoedig als grootvaders stopwoord van buiten kenden: ‘Kinderen! tracht in de wereld niet naar de hooge dingen, maar voegt u tot de nederige!’


{==80==} {>>pagina-aanduiding<<}

Toelichting.

De historische anekdote die mij tot grondslag van mijn verhaal gediend heeft, wordt bij j. in de betouw, Annales Noviomagi, p. 220, aldus opgegeven: ‘Gallorum Rex ludovicus XIV in suburbanis praediis Waeyestein et Oosterholt diverterat, ingente procerum catervâ et multo militum Praetorianorum agmine slipatus. Delegati Tetrarchiae Ordines et Magistratus, in urbe qui remanserant, Gallorum Regi obviam ire conati, in ejus adspectum salutandi causâ admissi sunt. Academiae Professores, et sibi hoc officium incumbere rati, de adeundo Rege, ipsumque Latinâ adiocutione honorando, consilia agitarunt. Togis talaribus rite induti, praeeunte cum sceptro, quem vocant, Pedello, Oosterholtum adeunt, et, ut in Regis adspectum admitterentur, nihil intentatum relinquunt. Sed repulsae pudore confusi, et ita perturbati, ut lictoris Academici pallio sceptrum obvolvi jusserint, ne amplius aulicis essent derisui, insalutato Rege Noviomagum non sine quadam contumeliâ reversi sunt’ (*). Deze afwijzing der Professoren schijnt, zonderling genoeg! aan j. smetius onbekend te zijn gebleven, daar hij, in zijne Chronijk van Nijmegen, bl. 207 en volgg., kortweg aanteekent: ‘Den 12e Julij [1672] kwam lodewijk de XIV Koning van Vrankrijk omtrent Nijmegen. Bij het Huis Waeyestein onder Oosterholt in Over-Betuwe zijn voor Zijne Majesteit erschenen de gecommitteerdens uit het Quartier van Nijmegen, de magistraat, de burggraaf diderik van welderen nevens den gouverneur jan van welderen gebroeders, de professoren van de academie te Nijmegen, en de leden van den kerkenraad.’ Intusschen zal vermoedelijk het Huis waarop lodewijk zijnen intrek nam, door smetius naauwkeuriger dan door in de betouw zijn aangewezen; en zal 't verschil, 't welk dienaangaande tusschen hen bestaat, wel in dezer voege moeten vereffend worden, dat, terwijl de Koning zelf met een gedeelte van zijn gevolg

{==81==} {>>pagina-aanduiding<<}
Waeyestein betrok, nogtans ook het schuins daartegenover gelegen Hnis Oosterholt met zijnen overigen stoet gevuld werd. Dit laatstgenoemde Huis, ofschoon door de doorbraak van 1809 verwoest, is weder opgebouwd, en wordt bewoond door den Baron van scherpenzeel heusch; maar Waeyestein, toenmaals reeds niet meer dan eene groote boerderij, is bij die overstrooming ganschelijk weggespoeld en in een kolk herschapen.
Aan de lotgevallen der Nijmeegsche Akademie heeft in de betouw eene zijner vele Nijmeegsche monographiën gewijd. - Omtrent de inneming van Nijmegen door de Franschen wil ik, behalve de in 't verhaal opgenomen bijzonderheden, hier nog aanteekenen, dat er over methelet's afzetterijen eene afzonderlijke brochure bestaat: j. braun, Voleries des François exercées dans la Ville de Nimégue par le Commissaire methelet et ses suppots; en dat in de den Roomschen hergevene groote-kerk op 't hoog-altaar het wapenschild van Frankrijk geplaatst werd met het pralende opschrift: Regi triumphanti. Dat ‘de Franschen op het meest blootgestelde gedeelte der stad niet schoten, omdat de Roomsch-Catholijken dáár hunne schoone Huizen hadden’, vond ik, hoewel eenigzins twijfelachtig, vermeld bij cerisier, Taf. der Ned. Gesch., VII, bl. 240, die ook elders (ib. bl. 461) verhaalt, ‘dat de Roomsch-Catholijken in Gelderland, met veel ernst den Prins van condé verzocht hebbende om de openbare kerken der Protestanten, van hem dit verstandig antwoord kregen: “Indien de Koning meester wordt van al de Gewesten, zult gij kerken genoeg hebben; doch, als hij dezelve moet verlaten, zal de verzochte gunst u niet alleen nutteloos, maar ook schadelijk wezen”’. Hoe wèl condé in dezen gezien hebbe, bleek mij onder anderen uit den maatregel, na den aftogt der Franschen door de Regering van Aruhem noodig geacht: ‘1674. Den 21 April werdt die stad van 't jock en dwingelandij der Françoisen verlost, en op denzelven dag die burgerij bij publicatie gelast, onderling in goede vrede, liefde ende eenigheid voortaen te leeven, zonder den anderen met woorden,
geschriften of wercken eenighsints te beledigen, of eenige aigreurs of bitterheden te betonen’. G. van hasselt, Kronijk van Arnhem, bl. 296 en volgg. - Wat ik over 't ‘leelijk huishouden’ der Franschen te Lent schreef, grondt zich op 't getuigenis van arkstee, Nijmegen, bl. 148; dat ‘de Over-Betuwe eene droevige ondervinding had van de ongelukken, veroorzaakt door den onverwachten vijandelijken inval der Franschen in 1672, en hunne knevelarijen’.

Heteren, Dec. 1855.





{==82==} {>>pagina-aanduiding<<}

Het Kanaal van Suez.

Door Dr. D. Burger, Jr.

Onder de voordeelen die de studie der geschiedenis oplevert, rekent men gewoonlijk ook dit, dat daardoor de geest meer in staat gesteld wordt om het tegenwoordige te begrijpen en te beoordeelen, daar uit het verledene de wetten kunnen opgemaakt worden, die de ontwikkeling der wereldgebeurtenissen beheerschen, en de kennis dier wetten ons niet alleen in staat stelt om de periode van ontwikkeling, waarin wij ons thans bevinden, beter te waardeeren, maar ook vooruit te zien, welke waarschijnlijke gevolgen de tegenwoordige gebeurtenissen zullen hebben. Approximatief kan dus een beoefenaar der geschiedenis de toekomst voorzeggen. Het lust ons dit eens toe te passen op de onderneming die boven dit opstel vermeld staat.
Onder de wetten waarvan de werking zich door den geheelen loop der wereldgeschiedenis laat gevoelen, is er ééne, die, hoezeer dikwijls over het hoofd gezien, zich evenwel telkens met kracht doet gelden, en ook thans nog evenveel heerschappij voert als in de dagen van ouds, omdat zij in de natuur van den aardbewoner haren grond heeft. Het is deze, dat niets meer invloed op den bloei der volken, op de opkomst en het verval der Staten uitoefent dan de rigting van den handelsweg. Hevige oorlogen doen zeker veel af, en worden uit dien hoofde dikwijls in historische werken op den voorgrond gezet; maar toch is hun invloed veel geringer dan de langzame, maar gestadige werking van den koophandel. Dit laat zich gemakkelijk begrijpen, wanneer men bedenkt dat door den handel welvaart en verkeer van menschen onderling bevorderd wordt, en dat daardoor ook de ontwikkeling van kunsten en wetenschappen wordt in de hand gewerkt, zoo omdat door vermeerdering van welvaart de hiertoe vereischte stoffelijke middelen meer binnen het bereik der menschen komen, als omdat daardoor het onderling verkeer der volken wordt bevorderd, en niets meer hunne ontwikkeling

{==83==} {>>pagina-aanduiding<<}
in de hand werkt dan dit. In het klein kan men dit binnen den omkring onzer dagelijksche ondervinding waarnemen, wanneer men nagaat, hoe de plaatsen die aan den eenen of anderen grooten weg gelegen zijn, bloeijen, en hoe het verleggen van zulk een weg daarop nadeelig werkt; terwijl andere steden en dorpen daardoor weêr er boven op komen. Laat eene stad zesmaal door oorlog, aardbeving, brand of iets dergelijks verwoest worden: zoo lang op die plaats gelegenheid is, om geld te verdienen, wordt zij telkens weêr opgebouwd; maar laat de handel verlegd worden, en zij vervalt langzamerhand van zelf, doordien de inwoners bij gebrek aan kostwinning haar verlaten, en die er blijven van lieverlede verarmen. Zoo lang Fenicië den Oost-Iudischen handel bezat, herstelde het zich telkens weder, hoezeer door zware oorlogen geteisterd; maar toen die naar Alexandrië verlegd werd, verviel het gestadig, en de eens zoo heerlijke steden werden ellendige visschersdorpen. Hetzelfde verschijnsel zal zich vertoonen, wanneer de Oost-Indische handel, die in de laatste eeuwen rond de Kaap de Goede Hoop gevoerd is, de rigting door het Kanaal van Suez bekomt. Het staat te wachten dat daardoor de Middellandsche Zee in belangrijkheid aanmerkelijk zal toenemen; dat Egypte, Griekenland, Turkijë, Italië, Zuid-Frankrijk en Spanje zullen vooruitgaan; dat de Donau een veel grooter aantal schepen zal dragen dan tot nog toe het geval geweest is; doch dat aan den anderen kant de Kaap de Goede Hoop, en de landen aan de Noordzee gelegen, vooral Engeland en Nederland, benevens de Hanzesteden, daarbij groot nadeel zullen hebben, terwijl de Rijn het aantal schepen, waardoor hij bevaren wordt, zal zien verminderen, naar mate dat op den Donau vermeerdert. Dit is een voornitzigt dat voor ons weinig aangenaams heeft, te meer daar het schijnt dat er geen middel bestaat, om het dreigende onheil af te wenden. Het graven van het Kanaal van Suez tegen te houden, is
niet in onze magt, en al ware het dit, dan zou het nog ongeoorloofd wezen, eene onderneming te beletten, die voor een groot gedeelte van het menschdom zulke aanmerkelijke voordeelen belooft. Onze zaken staan evenwel minder wanhopig dan oppervlakkig schijnt, wanneer wij slechts niet, gelijk men zegt, met het hoofd tegen den muur loopen, maar maatregelen nemen zoo als door de omstandigheden worden

{==84==} {>>pagina-aanduiding<<}
gevorderd. Deze maatregelen zijn tweeledig. Vooreerst moeten wij met dubbelen ijver die takken van handel en nijverheid aankweeken, waar de nieuwe weg geene schade aan kan toebrengen; ten andere moeten wij van den nieuwen weg al het voordeel zoeken te trekken, dat er in de gegevene omstandigheden voor ons van te trekken valt. Alles hangt hier, onder den zegen des Hemels, van onzen ijver en ons overleg af.
Onder de takken van nijverheid en handel die door den nieuwen weg niet kunnen benadeeld worden, rekenen wij vooreerst onze visscherijen, onzen landbouw, onze fabrijken. Al wat daartoe behoort kan bloeijen, ook al missen wij den handel op Oost-Indië geheel en al; daar wij voor onze producten uitvoerwegen genoeg bezitten, en de nieuwe weg daarin geene verandering brengt. Verder de handel op Amerika en op de Westkust van Afrika. In Amerika is waarlijk gelegenheid genoeg om handel te drijven, en die is ook genoeg bekend, en schijnt zich nog aanmerkelijk te kunnen uitbreiden; maar er is hier één punt dat voor ons bijzondere overweging verdient. Ik bedoel onze West-Indische bezittingen. Die bezittingen kwijnen, doch het is moeijelijk in te zien, waarom zij niet tot grooteren bloei konden komen, en waarom wij daarvan niet veel meer voordeel konden trekken dan tot nog toe het geval geweest is. Het ware te wenschen, dat vooral in de tegenwoordige omstandigheden de toestand dier bezittingen kon verbeterd worden, daar zij welligt in latere jaren een plechtanker van onzen Staat zullen uitmaken.
Ook de handel op de Westkust van Afrika kan in belangrijkheid aanmerkelijk toenemen, sedert het gebleken is, dat er geen grond bestaat voor de bewering, dat Europeanen de in den Atlantischen Oceaan uitstroomende Afrikaansche rivieren niet zonder groote sterfte aan boord hunner schepen kunnen bevaren. Met de Engelsche stoomboot Pleiad is eene reis van over de negen weken op eene dier rivieren volbragt, zonder dat de gezondheidstoestand aan boord van dat vaartuig iets te wenschen overliet, hoezeer er verscheidene Europeanen aan boord waren die voor het eerst de Keerkringsgewesten bezochten. En waaraan was die gelukkige uitkomst te danken? Eenvoudig aan de waarneming, dat de ongezondheid van dit gedeelte van Afrika periodiek is. Indien men de rivieren opvaart wanneer het water begint te wassen, en zorgt

{==85==} {>>pagina-aanduiding<<}
ze weêr te verlaten tegen het tijdstip, waarop het begint te vallen, dan is er geen belangrijk bezwaar in de reis; daar de ongezondheid dier streken vooral te wijten is aan de uitwaseming der landen, die door de rivieren overstroomd geweest zijn, en bij het verminderen van den waterstand weder droog worden. Buitendien zijn er nog eenige voorbehoedmiddelen noodig, welke de geneeskunst genoegzaam aan de hand geeft, b.v. het dek te schrappen, niet te spoelen, de noodige kina mede te nemen, muzijk aan boord te hebben, oude manschappen tegen mistroostigheid te wapenen, enz.; doch het kiezen van het goede tijdperk voor de vaart is wel de hoofdzaak. Daarvan partij te trekken is de zaak onzer kooplieden. Zonder twijfel zijn er vele voortbrengselen van Europesche nijverheid die in Afrika veel aftrek kunnen vinden, en heeft Afrika vele producten die voor eene Europesche markt uitnemend geschikt zijn.
Bovendien hebben wij gezegd dat ons belang medebrengt, van den nieuwen handelsweg al het mogelijke voordeel te trekken. Dit kunnen wij te eerder doen omdat wij in Oost-Indië kostbare bezittingen hebben, die door het daarstellen van dien weg zoo veel digter bij Europa zullen gebragt worden. Het is te verwachten dat de uitvoerhandel dier gewesten daardoor aanmerkelijk zal toenemen, doch dat tevens de markt waarop hunne producten in Europa geveild worden, op den duur moeijelijk in Nederland zal kunnen blijven, maar naar eene of andere plaats aan de Middellandsche Zee zal verlegd worden; hetgeen in het eerst weinig kwaad zal schijnen te stichten, daar onze schepen toch de goederen zullen vervoeren, maar op den duur de belangrijkheid onzer havens aanmerkelijk zal verminderen, en eene verplaatsing van onze bevolking zal te weeg brengen: daar onze handelshuizen van lieverlede zullen genoodzaakt worden agenten in de plaatsen aan de Middellandsche Zee te onderhouden, en velen onzer kooplieden denkelijk derwaarts zullen verhuizen. Dit is evenwel nog niet alles. Neemt Nederland in belangrijkheid af en Java in belangrijkheid toe, dan staat het te wachten dat het ons op den duur onmogelijk zal wezen Java in onderwerping te houden. Wij moeten Java, vóór dat het zoo ver komt, door hechter banden aan ons verbinden, of het is voor ons

{==86==} {>>pagina-aanduiding<<}
verloren. En welke zijn die banden? Vooreerst die der genegenheid, die sterker bindt dan elke andere band. Wanneer wij ál het mogelijke doen om het welzijn onzer onderdanen op Java te bevorderen, dan zullen zij ons lief hebben, en omdat ons bestuur hen gelukkig maakt, geene begeerte koesteren om ons te verdrijven. Een andere band, die niet minder stevig bindt, is die van het bloed. Wanneer het aantal Nederlandsche familiën op Java vermeerdert, dan wordt de band tusschen Java en Nederland sterker, en het gevaar van afscheiding minder. Daarom is het te wenschen dat emigratie naar Java onder onze landgenooten moge in den smaak komen, en dat, zoo daar beletselen tegen bestaan, deze zoo veel mogelijk worden weggenomen. Mogt dan eens het Oostersche Nederland het Westersche overvleugelen, ons volksbestaan is toch verzekerd; en mogt eens de mogelijkheid geboren worden, dat Nederlanders en Javanen één volk werden, zonder dat het overwigt van de Nederlandsche beschaving te loor ging, dan kon ons volk nog eene heerlijke toekomst te gemoet gaan.
Buiten het gezegde is er nog een ander punt van groot gewigt. Vermeerdering van welvaart en verkeer der volken bevordert de ontwikkeling van den geest. Wordt dus het Zuiden van Europa door het Kanaal van Suez meer welvarend, dan mag men verwachten dat het ook in geestes-ontwikkeling zal toenemen. Tegenwoordig is het Noorden van Europa vrij wat meer ontwikkeld dan het Zuiden; maar zal dit zoo blijven? Zullen wij ons op den duur op ons standpunt kunnen handhaven? Hier hangt alles van onze ijver en inspanning af. Labor omnia vincit, zegt het spreekwoord, en wanneer wij willen blijven uitmunten, moeten wij blijven arbeiden niet alleen, maar onzen ijver verdubbelen; opdat ons licht niet worde uitgebluscht, of althans door dat van anderen overschenen.
Ziedaar enkele beschouwingen, door de berigten aangaande het Kanaal van Suez opgewekt. Voor zoo ver zij waarheid bevatten, is het te hopen dat zij worden ter harte genomen door allen wier belangen er mede gemoeid zijn. In allen gevalle zal niemand ontkennen, dat wanneer het Kanaal van Suez tot stand komt, deze gebeurtenis ook voor óns belangrijke gevolgen zal hebben, en dat het dus allezins noodzakelijk

{==87==} {>>pagina-aanduiding<<}
is den gang dier onderneming niet uit het oog te verliezen, maar maatregelen te nemen, om er zoo veel mogelijk voordeel van te trekken. Moge ook dit opstel het zijne bijdragen om de opmerkzaamheid daarop te vestigen!

Nog een brief: over het nut der bewaarscholen voor niet volstrekt behoeftigen. (*)

Beste hilletje! wat heb ik daar een brief van je gekregen! Er staat zoo veel in als in een halve krant, en 'k verwonder me hoe je aan al de woorden komt. Geen advekaat kan een slechte zaak beter verdedigen. Maar bij mij helpt dat niet: ik ben en blijf er bij, dat 't onverantwoordelijk is de kinderen te huis te houden als er in de buurt een bewaarschool is. Wel heb ik niet willen zeggen dat je volstrekt geen goede moeder bent, omdat jou oordeel over de bewaarscholen altijd zoo bekrompen is - daar beware me de hemel voor! - maar tusschen goed zijn en goed zijn is onderscheid; en de moeder die er haar kinderen zendt, en de moeder die 't niet doet, kunnen beide goed zijn; maar die 't doet is toch beter dan die 't laat. Ja, hilletje! daar blijf ik bij, al kijk je daar zwart om. Die de schoen past moet hem maar aantrekken. En weet je waarom ik me zoo veel moeite geef? Niet om jou kinderen alleen, hoe lief ik ze ook heb; maar toen ik laatst die twee dagen bij je was heb ik heel wel gezien, hoe jou voorbeeld - omdat jij de meeste kinderen hebt - op de buren werkt. De kleeremaker onder en de verwer boven je houên óók de kinderen te huis, of liever: laten ze maar op straat loopen. Zie, 't heele welzijn van al die bloedjes hangt er van af, en daarom wil

{==88==} {>>pagina-aanduiding<<}
ik je op 't eene en andere antwoorden; of ik je mogelijk nog tot inkeer breng.
Ik wou dat je verleden woensdag-morgen waart bij me geweest, toen heb ik 't lijkje zien ophalen van een engelachtig mooi kind van vijf jaren. Ze was 't dochtertje van vrouw feen, de water- en vuurvrouw. Die wilde óók heur kleinen niet op een school hebben, maar ze te huis houên. Als 't mensch dat dan maar gedaan had! Maar de kinderen waren altijd op de straat, en ze heeft nog al een drokke nering. Eerst bij twaalven, toen haar man te huis zou komen, dacht zij aan 't kind, en vloog de deur uit, en vroeg kermend aan de menschen: ‘Heb je mijn mietje niet gezien?!’ - Juist kwam de schuit van den blommist aan, en deze op den inval om eens met zijn haak langs den wal te voelen, en hij vond haar dadelijk. - Er zwommen stekeltjes in de gracht, en daar heeft ze denkelijk naar gevischt. - Nu trok vrouw feen zich de hairen uit het hoofd; maar 't baatte niet: haar mietje, daar ieder zoo veel schik in had, was en bleef dood. Dat ze de school hare kinderen onthouên heeft, kost haar nu een kind! - Gij kunt denken hoe haar man was, toen die te huis kwam! God beware u! Voor geen tien ton wilde ik den dood van een der kinderen op mijn consciëntie hebben! En toch hoe veel lieve kinderen verdrinken of verbranden er wel in een jaar; en hoe veel moeders zijn er, die daar nergens rust of duur door hebben!
En jij, hilletje! zou jij denken daar geen gevaar van te hebben? - Al doe je geen vuur- en water-nering, je hebt evel óók wel wat anders te doen dan den heelen dag, als een groote Mevrouw, te zitten, met de kinderen in een krans of ootje rondom je heen, en op ieders aard en gedrag te speculeren, en, als ze allen te gelijk 't zelfde kwaad doen, in je wijsheid den eenen een klap, den ander eene vermaning, den derden misschien een zoen er voor te geven. - Eer je de kinderen gekleed, het jongste geholpen, de bedden gemaakt, en de kamer aan kant hebt, is de ochtend voorbij, en dan moet je immers aan den pot voor elf monden; de laatst gekomene tel ik nog niet. Als je zoo een pot van knechts-loon moet vullen heb je handen en hoofd te vol, om telkens de neuzen van je kinderen te tellen, en als er een ontbreekt de deur uit te stuiven, om 't op straat te zoeken. Hilletje! hilletje! ik

{==89==} {>>pagina-aanduiding<<}
geloof dat je nooit een voet in een bewaarschool gehad hebt, en dat al je schrijven nog vast zit aan de oude stijfzinnigheid, daar je als kind zoo veel om hebt moeten lijden, maar die je nu duurder te staan kan komen. Als je 't zelf niet zeide, zou ik 't toch weten, dat je de kinderen (bij goed weêr, zoo als 't heet) voor de deur laat spelen, onder opzigt (naar je zegt) van een der oudsten. Hoe kun jij dat zeggen, die 't opzigt van kinderen over kinderen zoo sterk afkeurt, in je beoordeeling van de meisjes die in de school helpen, maar, zeg je, nog werk genoeg hebben om op zich-zelve te passen. Of zijn jou kinderen wonderkinderen? Dat de oudste van je jongens, die levendige, ik wil niet zeggen onverbiedelijke, guit, zijne broêrtjes en zusjes bewaken zou, weet je wel beter. Ik beklaag de menschen, die 't ongeluk hebben naast moeders te wonen, die, onder pretekst dat ze een oog in 't zeil houên, de kinderen op de straat laten spelen. Wat overlast van schreeuwen en tieren, gooijen en smijten, ja, vechten en vloeken hebben ze niet te verdragen! En wat leeren de kleine kinderen op straat? Zij apen de grootere jongens en meiden na, en zien ze allerlei kwaad af: 't mishandelen van dieren, 't uitjouwen van voorbijgangers, 't kwellen en sarren van buren; allerlei gemeen en vuilheden, met zweren, dobbelen, snoepen en stelen, alias: stil wegkapen, incluis. - Zoudt ge wel gelooven, dat ik er koud van word, als ik aan de gevaren dier kwade voorbeelden denk, en dat ik in mijn hart de goede menschen zegen die op de gedachte zijn gekomen der bewaarscholen, waar ieder zijn kleine goedje heen kan brengen, met volle zekerheid, dat er niet anders dan wat goeds te zien en te hooren is. En gij, met uw oog in 't zeil houên, als gij dagen lang in 't kraambed, of weken lang ziek ligt, of als ge, bij al 't werk en de zorg die op u rusten, een of meer kinderen aan pokken of mazelen, met een onrustig hart op te passen hebt, en als de
wereld u te klein wordt bij hun gevaar, en ge door uwe tranen heen de lieve lijders niet zien kunt, laat staan de gezonden op 't erfje of op straat - houdt ge dan ook een oog in 't zeil, zuster hilletje? - Wat gij en uw man, zoo als ge zegt, doen om de kinderen bij slecht weêr bezigheid in huis en beweging te geven, en al spelende te leeren, is heel mooi; maar ge woont niet in een paleis, en 't schommelen en met wagentjes rijden moet in je kleine vertrek voor zoo veel

{==90==} {>>pagina-aanduiding<<}
kinderen nog al moeijelijk gaan, dunkt me. En als je man, die als knecht zeven gulden in de week verdient, zijn schoften rust-uren gebruikte, zoo als mijn man, om schommels en wagentjes en allerlei ander speelgoed voor de poppenwinkels te maken, zou de opbrengst er van u, even als mij, goed te pas komen; want zeven gulden in de week, voor een huisgezin met tien kinderen, is niet genoeg; al spreekt gij als of ge volkomen op uw gemak waart en tot de ellebogen toe in 't geld zat. De ferme toon van uw brief doet me twijfelen of gij 't ‘tonnetje met goud’ uit de loterij hebt getrokken. Zoo ja, veel geluks er meê; maar niet ieder krijgt zoo'n buitenkansje. Wij zijn maar met ons zessen, en toch kom ik met minder dan acht gulden in de week niet meer rond. Gij hebt er dus ten minste wel tien noodig. Mijn man heeft óók maar zeven gulden in de week, maar met hard werken in de schoft-uren verdient hij er altijd nog een paar gulden bij. Dat heb ik óók aan de bewaarschool te danken: zij houdt er zelve schommels en wagentjes en allerlei ander speelgoed voor de kleinen op na, en maakt voor de vaders het knutselen voor eigen kinderen onnoodig. Zij hebben dus gelegenheid om, als ze werk kunnen krijgen, al hun ledigen tijd tot geld te maken. Dat is nog een extra-profijtje van de bewaarscholen.
Weetje wat ik me niet kan begrijpen? Het is jelui eenstemmigheid. Mijn man en ik, toen 't de kinderen gold, waren óók eenstemmig; maar, God zij dank! in het tegenovergestelde. Er zijn honderden voorbeelden van ouders die, omdat 't hun zelven aan leiding en onderwijs ontbroken heeft, van hunne kinderen zeggen: ‘dat die 't óók niet noodig hebben’; of 't niet velen kunnen dat deze méér zouden kunnen en weten dan zij. Mijn man heeft óók, even als de uwe, niet veel geleerd; want in hunne jeugd waren er nog geene bewaarscholen, en op de stadsscholen konden ze maar een paar jaren blijven, dan moesten ze er weêr af om plaats voor anderen te maken; want er waren geen scholen genoeg, of ze waren te klein om al de armenkinderen zóó lang te houden tot ze, in hun staat, volleerd konden heeten. Maar dat heeft mijn man altijd gehinderd, en daarom greep hij de gelegenheid zoo gretig en dankbaar aan, om ons viertal op de bewaarschool te krijgen. Daar leeren ze spelend van alles de beginselen, zoodat ze - gelukkiger dan hij - daarmeê toegerust

{==91==} {>>pagina-aanduiding<<}
op de groote school komende, later aan een paar jaren degelijk onderwijs genoeg kunnen hebben. Als de kinderen tot jaren van onderscheid zijn gekomen, zullen ze ons er nog voor zegenen, als we reeds dood en begraven zijn. Zoo moest uw man óók denken, liever dan in fabeltjes uit Pruis-Pommeren den spot te drijven met de brave pogingen van menschen veel wijzer dan wij, om al in de vroegste jeugd op de hartjes en verstandjes der kinderen te werken! Hij moest met uw buurvrouw, die hij voor 't lapje houdt, eens eene bewaarschool gaan zien: dan zou hij wel tot inkeer komen. - Wat u betreft, hilletje! misschien ziet gij wel tegen 't brengen en halen der kinderen op; en ligt dáárin de eigenlijke verborgen reden van uwen afkeer. Als dat het geval is kunt ge doen zoo als wij gedaan hebben. Van zeven gulden in de week kan tegenwoordig niet af; dáárom hebben wij de kinderen voor niets geplaatst gekregen. Maar 't brengen en halen lijkt ook mij niet; doch nu heb ik vijf andere moeders gezocht, die in 't zelfde geval zijn, en te zamen hebben we een loopmeisje aangenomen voor vijftien stuivers in de week. Deze brengt en haalt al de kinderen dier zes gezinnen, en zoo houdt elke moeder haar gemak voor de waarde van maar drie stuivers 's weeks (*).
Op de bewaarschool waar mijne kinderen gaan, worden geene psalmen geleerd, en ook geene gezangen dan tegen Kerstijd en Paasch en 't oude Jaar, en eenige andere feest- of gedenkdagen. Mijne drenmissen kennen een heel getal mooije versjes van van alphen en heije, en ik weet niet welke méér, die zoo lief en eenvoudig voor kinderen weten te schrijven. Dat zie ik duidelijk dat de mijne daar pleizier in hebben, en meest alles begrijpen wat er in staat. 't Leeren van veel psalmen, die voor ons kleine goedje te hoog zijn, zou mij óók niet lijken; maar dat, zegt ge, is op de school in uwe buurt óók

{==92==} {>>pagina-aanduiding<<}
afgeschaft. Wat evenwel de gezangen betreft, die door Christenen, en nog wel allen door Protestanten zijn geschreven, en waaronder zoo vele mooije, en heel eenvoudige zijn, daar denk ik anders over. Laatst kwam Dominé ons eens bezoeken, kort nadat er, voor een groot heiligenfeest, een heele schuit vol planten en bloemen in de Roomsche kerk gebragt was, om die op te sieren. Ik vertelde hem dat, en toen zeide mijn man in zijn eenvoudigheid: dat zoo iets toch heel aangenaam was voor de gemeente; vooral voor de arme menschen, die anders niet veel te zien krijgen. Hij zeî dat als of hij in stilte wel wenschte, ook tot eene kerk te behooren die van tijd tot tijd zoo wordt opgeschikt; maar Dominé vroeg: of 't er hem ook behagen zou, als hij daar 't algemeene kerkgezang in de lieve moedertaal moest missen? Door dit gesprek werd ik aandachtig op iets dat wij allen weten kunnen, en daar ik toch eigenlijk nog nooit zoo op gedacht had. En sedert dien tijd houd ik nog veel meer van onze Evangelische gezangen dan vroeger. Zie, hilletje! als ik ooit in verzoeking wierd gebragt - waarvoor God mij behoede! - van ongetrouw te worden aan ons dierbaar geloof, dan voel ik levendig dat alle verleiding stranden zou op de kracht der gezangen die wij in onze jeugd hebben geleerd; die we zoo dikwijls, uit de volheid des harten met vader en moeder in huis, en in de kerk met de heele gemeente gezongen hebben; en die in mijn hart en geheugen als gegraveerd staan, omdat wij ze geleerd hebben toen we nog kinderen waren. Zie, lieve zuster! daar maak ik je óók aandachtig op, en als ge dááraan denkt, zult ge althans niet tegen de bewaarschool hebben om 't leeren van Evangelische gezangen.

Tot zoo ver gekomen, zuster! sprong ik van schrik op, want ik dacht dat het huisje naast me inviel; dat makkelijk gebeuren kon, zoo ligt en digt zijn de woninkjes van onzen ‘melker’ getimmerd. Maar 't was kees van de waschvrouw, die van de trappen rolde; hij is met zijn hoofd op de steenen neêrgekomen. Toen ik hem zag lag hij buiten kennis. De jongen is zes jaar oud; door en door een stoute bengel, die allerlei kattenkwaad uitvoert, en om niemand meer geeft: dus regt een broekeman naar uwen zin, die misschien óók bestemd is om te Paramaribo of in Californië zijn fortuin te maken. Als de

{==93==} {>>pagina-aanduiding<<}
jongen op school was geweest had hij evenwel nu geen gevaar geloopen van die kans op fortuinmaken te verliezen; want een hersenschudding kan leelijke gevolgen hebben. 't Kan er nu op loopen dat hij door dien val van een razenden roelant en vlugge geest, een gluipert en botterik wordt. 't Arme verwaarloosde kind! Zulke wilde knapen moeten er zijn, want waar zou anders 't zee- en soldatenvolk van daan komen; maar de zoete kinderen moeten er óók zijn, voor rustige en stille betrekkingen. Ik houd meer van de zoete, en ben dankbaar in mijn hart dat mijn twee jongens van dat kaliber zijn. Maar hoe kom je er aan, dat de karakters van levendige kinderen op de bewaarscholen geheel om zouden keeren? Daar staat niets van in: ze worden er allen maar geleid, en leeren er daar ze anders niet van zouden hooren; en zoo worden de wakkere geesten tot orde gestemd, en de slaperige wakker gemaakt. Door 't spelen met aardige letterblokjes weten mijn kleinen allerlei namen te spellen; in de onderscheiding der kleuren zal niemand ze meer bedriegen; ze maken allen mij beschaamd in 't vlugge zien op de koekoek, hoe laat het is; en een paar er van cijferen dat het een aard heeft; als ze zaden zien, weten ze meest altijd te zeggen van welke planten die zijn, en waar de planten toe dienen, en zelfs mijn mietje, dat wel wat droomerig was, kent al de grutterswaren, en weet van de meesten waar ze vandaan komen, en hoe men ze gebruikt. Maar ik kan je niet alles zeggen, waar de dreumissen van weten, en wat al nuttige spreuken ze in de geheugentjes hebben, en hoe aandoenlijk mooi ze met mekaâr zingen: niet dat de liedjes allen zoo aandoenlijk zijn; wel neen, er zijn heele vrolijke onder, maar als ik de teêre stemmetjes bij mekaâr hoor, werd ik altijd aangedaan; en zegen de goede menschen door wie ze leeren, wat mijn man noch ik hen leeren kan. En dat verzeker ik je, dat de oudste en levendigste van mijn jongens, die
over een paar maanden naar de groote school moet, de bewaarschool niet zal verlaten als een druiloor; want hij zingt en springt van dat hij opstaat tot hij weêr naar bed gaat, en is een boogschieter in zijn hart, en zijn oog is zóó scherp, dat een bal, als hij er meê gooit, altijd komt waar hij die hebben wil. Zie, dat alles heb ik aan de school te danken, en zóó goed zijn de menschen die aan 't hoofd staan, dat het nog bijkans is als of zij er ons voor danken, dat wij

{==94==} {>>pagina-aanduiding<<}
de kinderen door hen laten leeren. Allen prijzen er ons voor, en zijn niet alleen regt vriendelijk tegen ons, maar helpen ons voort, zoodat mijn man al menig mooi karreweitje door hen gehad, en menig mooijen gulden aan hen verdiend heeft.
Nu kan ik niet langer, want zoo aanstonds wacht ik mijn man en de kinderen, en ik ben al bang, dat ik schrijvende den pot heb laten aanbranden. Maar tot besluit bid ik je, lieve hilletje! volg den raad van je zuster, en ga eens eene bewaarschool zien, en zie hoe de kinderen er spelend worden geleerd, en aan orde en netheid gewend, en hoe er gezorgd wordt voor 't ligchaam net zoo goed als voor 't verstand: - dan, mijn hoofd af, als je niet dadelijk verzoekt of jou kinderen er óók bij mogen. Eten, neen, dat krijgen ze er niet, of ze moeten 't zelf meêbrengen; maar wie zou dat ook vergen? Daar heeft je man, die altijd grappen maakt, den gek meê geschoren. En wat die dokter, in zijn boek over de opvoeding, gezegd heeft van den invloed der moeder op het kind, is volkomen waar, voor moeders die rijk, of althans bemiddeld zijn, of ook voor moeders van ónzen stand; maar die dan ook maar één kind hebben. Als die er twee krijgen, kunnen ze zich al dadelijk met 't oudste maar half bezig houden, en zoo wordt de bezigheid der moeder met ieder kind ál minder hoe méér kinderen ze krijgt, en 't draait eindelijk op niets bijna uit. Laten wij, ik met mijn vier, gij met uw tien kinderen, God dáárom danken, dat er door 't beleid van menschenvrienden en kindervrienden plaatsen zijn, waar we onze lievelingen kunnen brengen om bewaard en geleid te worden door knappe, minzame, lieftalige vrouwen en meisjes, die daartoe zijn en worden bekwaam gemaakt, en er geheel heur leven aan toewijden! Mij dunkt dat ouders als wij, wanneer ze doen als of er geen bewaarscholen bestonden, een zware verantwoording zullen hebben; vooral wanneer er onder hunne kinderen zijn, die niet oppassen. Dat zoo een groot ongeluk en zware verantwoording u en uwen man altijd onbekend mogen blijven, is de vurige wensch en beê van uwe liefhebbende zuster

Marretje.






{==95==} {>>pagina-aanduiding<<}

Van Speyk (*).


	5 februarij 1831.
Een jonge wees, aan Amstels grijze zoomen 
In 't needrig huis der burgers opgevoed; 
Door deugden groot, zwierf op de Scheldestroomen, 
Een kruis op 't hart, en 't hart vol heldenmoed. 
Hij zwoer: Euroop zou van zijn naam gewagen, 
En deed dien eed in vloed en vuur gestand: 
Hij heeft zijn vlag ten hemel opgedragen, 
En de eer voltooid van 't oude vaderland! 
 
De kracht des winds huwde aan 't geweld der baren, 
De boot des helds verviel op 's vijands wal; 
Hij zag zijn volk vermand door muiterscharen, 
En 't wapprend doek des Lands bestemd ten val. 
Maar, 't lot te groot, den blik omhoog geslagen, 
Ontstak hij fier den heilgsten offerbrand: 
Hij heeft zijn vlag ten hemel opgedragen, 
En de eer voltooid van 't oude vaderland! 
 
Geen schooner dood kroonde ooit een roemrijk leven. 
Het dankbaar volk heeft, om zijne asch vergaârd, 
Zijn naam met goud op marmer aangeschreven; 
Zijn voorbeeld blijft, alle eeuwen door, bewaard. 
De grijsaard toont het kleinkroost jong van dagen 
Zijn tombe, en zegt: ‘Veracht als hij de schand! - 
Hij heeft zijn vlag ten hemel opgedragen, 
En de eer voltooid van 't oude vaderland!’ 

W.





De geest van Van Speyk.

In den avond van den 6den Februarij 1831 waren, in een deftig huis op de Heerengracht te Amsterdam, de leden van het gezin eens vermogenden koopmans, den Heer f., onder het rustig genot van een kopje thee bij elkander gezeten, en onder-
{==96==} {>>pagina-aanduiding<<}
hielden elkander over de belangrijke gebeurtenissen van dien tijd, zoo vol van sombere herinneringen. Men zag met zekere ontroering het oogenblik te gemoet dat de krant zoude komen, om aan hoop of vrees nieuw voedsel te geven, en met belangstelling wachtte elk op het nieuws waaruit deze rozen gene doornen plukte voor de duistere toekomst. Naauwelijks was het dagblad op tafel of alle oogen vonkelden van nieuwsgierigheid. De Heer f. zette dadelijk zijne bril op, lag zijne pijp ter zijde, en begon te lezen. Maar op eens ontroerde zijne stem; zijne lippen beefden; tranen glinsterden in zijne oogen: hij las het berigt van van speyk's roemvollen dood.
De Heer f., zijne gade, zijn zoon hendrik, zijne dochter betje, en zijne nicht maria, een schoon achttienjarig meisje, dat hare ouders vroeg verloren had en bij haren oom inwoonde, voelden te gelijk diepe treurigheid en onbegrensde bewondering voor den held, die niet geaarzeld had zijn leven voor de eer der Hollandsche vlag op te offeren, en te toonen dat de Hollander, hoe wars van ijdele grootspraak, als de nood of de eer dat eischt, voor zijn vaderland weet te sterven.
De twintigjarige hendrik vooral, tot dus verre een traag jongeling, wiens geest bij alles koud bleef, voelde zich in eens door dit treffend geval in edele geestdrift opgetogen. Zijne sluimerende ziel ontwaakte tot een nieuw leven. De daad van van speyk deed zijne oogen schitteren, en zijn hart kloppen, en gaf aan zijne woorden die overredende kracht waarvan de gloed in ons binnenste schuilt.
- van speyk - sprak hij - roept mij mijnen pligt toe, en zijne stem zal worden gehoord! Een weesjongen, arm en onbekend, heeft den Nederlander het voorbeeld van den edelsten dood gegeven, en zijn dierbaar bloed zal niet te vergeefs hebben gestroomd. Neen, zijne verminkte leden wijzen ons den weg tot de overwinning! Zijn dood heeft zaden gestrooid, waaruit een nieuw heldengeslacht ontkiemen zal! Dierbare ouders! vergeeft het mij zoo ik uwe harten bedroef, maar het pligtgevoel spreekt luide; ik moet gehoorzamen. De Koning roept alle getrouwen te wapen; onze grenzen worden bedreigd; morgen zal ook ik de wapenen opvatten.
Met de grootste verbazing hoorden de Heer en Mevrouw f. hunnen zoon eene taal voeren, die zij geenszins uit zijnen mond hadden verwacht. De jeugdige maria, door hem bemind, maar

{==97==} {>>pagina-aanduiding<<}
die tot dus verre zijne liefde niet had beantwoord, omdat zij zich met zijn koelen aard niet kon vereenigen, vestigde eenen blik op hem, die zijne hoop deed herleven, en hem verzekerde dat hij, door zijn voornemen, zeer in hare achting was gerezen; want het vaderlandlievende meisje blaakte van geestdrift voor de edele zaak. Zij durfde echter geen woord van aanmoediging uiten, daar zij begreep dat dit de ouders van den eenigen zoon zou bedroeven, want het denkbeeld hem naar het leger te zien vertrekken was hun onverdragelijk. Zijne zuster omhelsde hem, en smeekte hem met tranen in de oogen om van zijn besluit af te zien. Zijne ouders stelden hem levendig hunnen angst, hunne vreeselijke onrust voor, wanneer hij, zonder van veel nut te zijn, vermoeijenissen en gevaren, hem zoo geheel ongewoon, zou tarten. - Welligt - zeiden zij - zou 't hem eenmaal, maar dan te laat, berouwen! Welligt zou hij, ver van al de zijnen, eenzaam en verlaten sterven! - Maar niets kon zijn besluit veranderen.
- Van speyk wijst mij den weg! - was zijn antwoord. - Het vaderland heeft verdedigers noodig! Mijn arm is zwak, maar mijn voorbeeld zal anderen aansporen!
Van dat oogenblik af was de jongeling een man, een held geworden.
Hendrik nam dienst, en spoedig werd de dag van zijn vertrek naar het leger bepaald; maar hij kreeg nog een verlof van twee dagen. Hoe groot was de vreugde der zijnen, dat zij nog eenmaal hem aan het hart konden drukken! Zij bewonderden zijne militaire houding, en zijne standvastigheid en geestdrift, daar hij zich door het ruwe leven van den soldaat niet weêrhouden liet. Hendrik bragt die twee dagen met genoegen door in den schoot van zijn gezin, en het was hem als of maria vertrouwelijker met hem omging, en zijne wenschen verhoorde. Als zij hem aanzag werden hare wangen met een blos overtogen, en zij kon niet nalaten hare belangstelling in zijn behoud ondubbelzinnig te doen blijken. De jongeling, daardoor aangemoedigd, waagde het haar te smeeken, om niet langer onverschillig te blijven, daar een enkel woord van haar genoeg was om hem 't verblijf onder vreemden dragelijk te maken. Zij sloeg blozend de oogen neder, doch reikte hem de hand en zeide: - Deze zal u toebehooren als gij met het ridderkruis terugkomt. - Onbeschrijfelijk

{==98==} {>>pagina-aanduiding<<}
was de vreugde des jongelings bij die hoopgevende woorden. De gemaakte voorwaarde, dacht hij in de geestdrift zijner liefde, kon gemakkelijk vervuld worden; hij stelde zich met een der ridders uit de Middeleeuwen gelijk, en toen hij eene blonde hairlok van zijne maria ten aandenken ontving, drukte hij die aan zijn hart, waande zich onoverwinnelijk, en had bijna even als de Cid uitgeroepen:

Paraissez, Navarrais, Maures et Castillans, 
Et tout ce que l'Espagne a produit de plus grand! 

Maar in deze treurige wereld is de blijdschap nimmer van duur, en hendrik vond zich den volgenden dag genoodzaakt, zijne ouders en maria voor lang, misschien voor eeuwig vaarwel te zeggen. Tranen vloeiden uit aller oogen, en zelfs de jonge krijgsman kon de zijne niet weêrhouden. Van maria kreeg hij den eersten, zedigen kus der liefde. Dit gaf hem aan zich-zelven terug.
De eerste maanden zijner militaire loopbaan werden door geene belangrijke voorvallen gekenmerkt. Het status quo, door de roemrijke wapenfeiten onzer dapperen eene wijle vervangen, wiegde Europa in rust, verlamde hunne geestdrift, en deed elk naar den strijd verlangend hart zijn ijskouden invloed gevoelen. Maar hendrik bewaarde een heilig vuur in zijn binnenste: - hij dacht aan maria; aan de voorwaarde van zijn geluk; en aan den heldendood van van speyk.
Op eens echter klonk het gedenkwaardige ‘Voorwaarts!’ door de gelederen onzer dapperen, en de blijde mare van het inrukken in België vervulde ieders hart en geest. Hendrik's bataljon bevond zich, in het begin van Augustus 1831, bij den aanval op een der eerste Belgische dorpen, die door onze troepen werden ingenomen, en hij betoonde eene groote mate van onverschrokkenheid en beradenheid in het gevaar. Van eenigen zijner kameraden gevolgd, stormde hij een huis binnen waaruit de vijanden een moorddadig vuur onderhielden. Vele vijanden beneden werden nedergeveld. Toen zij daar meester waren vlogen zij de trappen op, en toen hendrik boven kwam zag hij een luitenant, die zich reeds aan zijne kameraden had overgegeven, door dezen met den dood gedreigd. Oogenblikkelijk dekte hij den gevangene met zijn eigen ligehaam, en riep uit: - Een overwonnen vijand is geen vijand meer! Kameraden!

{==99==} {>>pagina-aanduiding<<}
wij zijn Hollanders! Stelt u niet gelijk met hen wier handelwijze gij verfoeit en veracht! - Dit werkte; en de soldaten verzekerden zich van den gevangen officier zonder hem te mishandelen.
Hendrik's kapitein vernam deze daad, prees zijn gedrag, en bevorderde hem tot sergeant. Hoe juichte zijn hart in die verheffing, bij de gedachte aan maria!
In den slag bij Hasselt had hendrik het geluk een vaandel te veroveren. Met verrukking vernam hij zijne bevordering deswege tot luitenant. - Van speyk! - dacht hij - heldhaftige martelaar! Gij hebt mijne schreden bestuurd! Beminde maria! ik gevoel het: uwe liefde is het heerlijke loon, dat de Algoede mij gunt te verwerven!
Maar de vijanden wachteden het Hollandsche leger bij Leuven af. Dáár, meenden zij, zouden hunne nederlagen in zegepralen verkeeren. Doch oranje was er met zijn weêrgâloos beleid en uitstekenden moed, en tegenover hen stonden zijne dapperen, door den geest van van speyk geleid. De goede zaak zegevierde ook dáár.
Hendrik scheen door een bovennatuurlijken moed bezield; zijn staal deed menig vijand in het zand bijten: hij wilde zich zijn verkregen rang waardig toonen, en het kruis winnen dat zijn geluk kon verzekeren. Ondanks eene ligte wonde in den aanvang des gevechts bekomen, streed hij met onwankelbare volharding, en de geestdrift onderhield zijne uitgeputte krachten. Op eens ziet hij zijnen kapitein, die zich te ver had gewaagd, door de vijanden omsingelen, en op het punt van te bezwijken. Hij dringt tot hem door, verspreidt overal dood en schrik, en bevrijdt den kapitein; maar ontvangt op hetzelfde oogenblik eene gevaarlijke wond, en stort bewusteloos ter aarde.
Toen hij weder bijkwam bevond hij zich in een hospitaal, met gewonden opgepropt, en waar hem het eerste verband werd gelegd, nadat hij reeds veel bloeds had verloren. Eenige weken verliepen, eer hij genoegzaam hersteld was om den terugtogt van het Hollandsche leger, door den intogt der Franschen veroorzaakt, te kunnen vernemen. Toen hij in staat was te marcheren, dat niet dan eenige maanden daarna plaats had, verkreeg hij, ten gevolge van den wapenstilstand, vrijheid om naar Holland terug te gaan. - Naauwelijks te herkennen kwam hij bij zijn regement terug; maar des te grooter was de hartelijkheid en blijdschap waarmede hij begroet en verwelkomd werd, want men had hem onder de dooden geteld. Grenzeloos was de vreugde des wederziens van den edelen kapitein, wiens leven hij gered, en die zijnen redder nog geen oogenblik vergeten had. Deze drukte hem met broederlijke liefde aan het hart, en zwoer: ‘dat hendrik de ridder-orde zou hebben, of dat anders hij de zijne afleggen, en verzoeken zou die aan hem te mogen geven’. Weinige dagen na deze verzekering was hendrik gedécoreerd. Hoe groot was zijne ontroering toen hij 't ridderkruis, door den

{==100==} {>>pagina-aanduiding<<}
kapitein op zijne borst zag hechten! Nu was zijn geluk verzekerd!
Eindelijk, weder geheel hersteld, brak ook de dag aan des wederziens van zijne vaderstad, en van allen die hem dierbaar waren. Zijn hart klopte schier hoorbaar toen hij de poort binnenreed, en daarna toen hij den ouderlijken drempel betrad. Het was avond. De oude Heer f. las weêr de krant voor aan de dames, die zich met vrouwelijke handwerken bezig hielden. De gelukkige hendrik sloop stil den gang door en luisterde, met ingehouden adem, aan de kamerdeur. Daar hield eensklaps zijn vader met lezen op, en zeide: ‘Waar of onze hendrik nu blijft?’ - ‘Het is mij te moede’ - sprak Mevrouw f. - ‘als of ik op 't punt stond hem weder te zien!’ - Nu kon hendrik onmogelijk zich langer bedwingen, maar vloog met den uitroep: ‘Uw gevoel heeft u niet bedrogen, Moeder!’ - zijne moeder aan het hart. - Wie zal het daarop gevolgde tooneel beschrijven! Allen weenden, ook maria; maar allen weenden van vreugde, en dankten God.
Des anderen daags vond hendrik maria alleen, en, haar wijzende op zijn ridderkruis, bad hij haar om nu woord te houden, en hare toestemming te geven tot zijn geluk. Zij glimlachte, en zeide: - Straks zult gij mijn antwoord hebben. - Hij wilde nu niet verder bij haar aandringen; te meer dewijl hare blikken hem volkomen gerust stelden.
Het was juist de dag waarop de overblijfselen van van speyk in de Nieuwe-kerk werden begraven. De plegtige, treurige optogt ging het huis van den Heer f. voorbij. Vooral eenige manschappen van de équipage der gesprongen boot van van speyk, die als door een wonder zijn behouden gebleven, boezemden groote belangstelling in. Het was hoogst aandoenlijk de volksmenigte te aanschouwen, die in stillen, diepen rouw, den lijkstoet doorliet of hem volgde. Geheel de bevolking was als één gezin, en betreurde den dood van één harer braafste leden. De weesjongen had duizende ouders gevonden, en zijn naam werd door elk met eerbied genoemd.
Toen de lijkkoets onder de vensters van den Heer f. voorbijging vatte maria de hand van hendrik, en zeide:
- Tegenover die heilige overblijfselen verklaar ik mij de uwe, en zweer ik u liefde en trouw. De daad van van speyk heeft uwen geest en uw hart veredeld. Hadt gij uwen pligt jegens het vaderland niet vervuld, ik ware nimmer de uwe geworden. Thans zijt gij een man, en de liefde eener Hollandsche vrouw waardig! - Hendrik! daar is mijne hand.
Hendrik drukte die hand aan zijne lippen, en riep in vervoering uit:
- Van speyk! uwe heilige assche ruste in vrede; maar uit de hemelsche gewesten, van waar gij op het door u herboren vaderland nederziet, bescherme gij ons en onze kinderen! Uw geest leve eeuwiglijk onder ons!


{==101==} {>>pagina-aanduiding<<}

Mengelwerk.




Gedachten over de geschiedenis der Grieksche bouwkunst.

Door J.A. Bakker.

Griekenland blonk door krijgsroem, door staatswijsheid, door dichtkunst en letterkunde uit; maar hoe groot de roem zij dien het daarin behaald heeft, in de beeldende kunsten schitterde het met niet minderen glans, en het neemt in de geschiedenis der kunst de voornaamste plaats in. Werd het in de beeldhouw- en misschien in de schilderkunst niet overtroffen, noch zelfs geëvenaard, in de bouwkunst behaalde het door zijne oorspronkelijkheid een onsterfelijken naam. Egypte moge door trotsche gedenkstukken, Indië door uitgestrekte en weelderig opgesierde pagoden en grottentempels, Ferzië en Assyrië door prachtige, met verheven beeldwerk opgeluisterde paleizen uitmunten, overal bleef de bouwkunst op zekeren trap van ontwikkeling staan. In Griekenland trad zij het meest als eene schoone kunst op.

In den heldentijd was de bouwkunst in Griekenland even ruw en krachtig als de zeden, getuigen de onverstoorbare Cyclopische muren van Mycene en Tiryns, de schatkamers van atreus en agamemnon. Maar niets doet hier de voortreffelijkheid eener latere ontwikkeling vermoeden. Op eens vertoont zich de Dorische bouwstijl met al zijne kenmerkende eigenschappen. Van den tempel van minerva te Corinthe, die als het oudste gedenkstuk van dien stijl aangezien wordt, begint men eene opvolging van vordering en verfijning te bespeuren, die zich in de tempels van Pestum, Metaponte, Selinunte, Agrigente, Egina, Phigalia, en in dien van theseus te Athene vertoont, om in de onsterfelijke gedenkteekenen van

{==102==} {>>pagina-aanduiding<<}
den Acropolis, het Parthenon en de Propyleën den hoogsten trap van hare volmaking te bereiken.

Hier zijn eenvoud met verhevenheid, schoonheid met evenmaat, overeenstemming der deelen met een fijn gevoel van versiering en opluistering gepaard. Men ontwaart er nog het waas van den adem der Ionische bevalligheid, die er in overgegaan is, en dat den strengen ernst van den Dorischen geest heeft getemperd. Het Parthenon was voorzeker het schoonste gedenkstuk dat de Oudheid oprigtte. Tempel eener Godin die de beschermster der kunsten, wetenschappen en wijsheid was, vereenigde het al de eigenschappen der Godheid aan welke het was gewijd. Het moet in zijn ongedeerden staat eene plegtige en stille bewondering te weeg gebragt hebben, even rustig en ernstig als de Godin die er in vereerd werd. Het was een toonbeeld van het gevoel der harmonie van edelheid in de vormen, ook van die welke het menschelijk ligchaam ten toon spreidt. Phidias en alkamenes hebben het monument van perikles' kunstliefde, en van ictinus' kunstvermogen, versierd door de gevel-statuën, door de reliefs op de metopen, en langs de fries die de Cella omringde; voortbrengselen van eene voortreffelijkheid waarvoor de lofspraak verstomt.

Men zou verwachten dat Athene zich nu tot die hoogte van kunst-ontwikkeling zoude bepaald hebben. Maar het bragt nog een anderen bouwstijl, de Ionische, tot meerdere volmaking in het Erechtheum, dat kleinood van sierlijkheid en bevallige evenredigheden. Zijne latere gedenkteekenen rigtte het in eenen nog prachtiger stijl op, de Corinthische, die na de regering van alexander onder zijne weelderige opvolgers algemeen werd. Het kleine monument van lysikrates is nog een bewijs hoe Athene het eenvoudige met het sierlijke wist te vereenigen, en den stempel van edele schoonheid te drukken op de voortbrengselen zijner bouwkunstenaars. Het was als of het allen wansmaak van zich verbande, want al wat men van onder zijne puinen opdelfde, en al wat als bouwval uit de Oudheid op zijnen grend is blijven staan, draagt het onmiskenbaar merkteeken der echte schoonheid.

{==103==} {>>pagina-aanduiding<<}

Griekenland bezweek voor de Romeinsche wapenen, maar het zegevierde over Rome door zijne kunst. Het Romeinsche Rijk schitterde met eenen glans die van de avondzon der Grieksche kunst afstraalde. Beeldhouw-, schilder- en voornamelijk de bouwkunst, moesten de grootheid en de ondernemingszucht der Romeinen schoonheid en luister bijzetten. Al was de edele smaak en het fijne schoonheidsgevoel niet meer, zóó als vroeger, de levensgeest der Grieksche kunst, al waren deze door prachtliefde en eene kwistige versiering vervangen; de Grieksche kunstzin wist echter aan de reusachtige gedenkteekenen van Rome's magt het kenmerk eener trotsche grootschheid te geven. Toen zijne zon onder ging, schoot zij toch nog krachtige en gloeijende stralen over de toenmaals beschaafde wereld.

Was het de Grieksche bouwkunst niet die Rome tot eene stad van marmer vormde, die er tempels, forums, paleizen, schouwburgen, renperken, waterleidingen en triomfbogen deed oprijzen, van eene te voren ongeziene pracht en uitgestrektheid? Doch niet alleen te Rome, maar in de drie werelddeelen, van den Oceaan tot aan den Euphraat, van den Donau tot aan de Afrikaansche woestijn, strekte zij haar vermogen uit, en bedekte de wingewesten met hare gedenkstukken. Zelfs Arabië en de Syrische woestijn, Petrea en Palmyra werden door haar opgeluisterd; en toen de dicht-, beeldhouw- en schilderkunst reeds waren verbasterd en bijna verdwenen, wist zij, hoewel ook haar stervensuur naderde, zich nog door den zonnetempel te Baälbek onsterfelijk te maken. Wat is van alle deze trotsche monumenten overgebleven? Meestal slechts enkele zuilen, bogen en onbekleede muren; maar hetgeen zij vroeger in al de kracht van haar genie stichtte, hiervoor scheen de Voorzienigheid gewaakt te hebben.

Wij worden als van zelf weder naar Athene teruggevoerd en beklimmen de heilige burghoogte: niets is nog aan de voortreffelijke gedenkteekenen beschadigd. De tand des tijds heeft er nog niet aan geknaagd, zij schitteren met al den glans der nieuwheid, die door hun reeds eeuwen lang bestaan

{==104==} {>>pagina-aanduiding<<}
eerwaardig is geworden. Zij zijn onveranderd gebleven, gedurende al de lotverwisselingen der stad op welke zij beschermend nederzien. Terwijl deze door pest geteisterd, door lysander ingenomen en ontmanteld, door philippus bedreigd, en door sylla geplunderd wordt, en Galliërs, Gothen en Wandalen Griekenland verwoesten, blijven zij ongedeerd. Andere prachtgebouwen zagen zij door de zorg van herodes atticus, door de bescherming van Keizer hadrianus oprijzen, en rondom het Olympeïon eene nieuwe stad opkomen en weder vergaan.
Het Kruis werd op het heiligdom van minerva geplant, en duizend jaren later de wassende Maan van mahomet; doch het Christendom en het Islamismus eerbiedigden hetgeen aan de beschermgodin in die stad was toegewijd geweest. Zij scheen nog over haren tempel en omgevingen te waken. Toen twintig eeuwen over die gedenkstukken waren henengevaren, was het, of zij, in plaats van er loodzwaar op te drukken, er slechts langs waren gegleden. Vergeten, maar wonderbaar bewaard, stonden zij daar.

Doch eindelijk is hunne laatste ure geslagen, zij moesten bezwijken voor ruw en barbaarsch krijgsgeweld. Het Parthenon werd tot mikpunt der bommen van morosini gekozen, en het sprong bij eene uitbarsting uiteen. O, rampvolle en onvergetelijk noodlottige dag! Toen uwe standbeelden verbrokkeld en vergruisd, en uwe goddelijke metopen en onsterfelijke fries, deels in het rond ginds en herwaarts verspreid, en later door heiligschennende handen van uwe muren afgerukt werden. Morosini en elgin, namen die ons nog schorder in de ooren klinken, dan die van alarik en attila; want deze deinsden nog voor de oude, hoezeer magtelooze majesteit van Rome terug, maar gene hadden geen eerbied voor wat de kunst het schoonst en edelst voortbragt. Zij waren barbaarscher dan Gothen of Hunnen, al leefden zij in de tijden toen de beschaving reeds haar koesterend licht over de Europesche menschheid verspreid had.

Bijna eene eeuw lagen uwe puinhoopen onbezocht en onbetreurd; maar op eens ontwaakte de geestdrift bij de enkele

{==105==} {>>pagina-aanduiding<<}
aanschouwing van uwe verminkte overblijfselen. Wat zou de bewondering niet vóór uw ongeval geweest zijn? Maar sommigen, meer tuk op roof, dan met eenen heiligen eerbied voor uwe rampen bezield, plunderden met eene laakbare schraapzucht hetgeen nog van uwen vorigen luister was overgebleven. Europa staarde echter met stomme verbazing de fragmenten van standbeelden en verheven beeldwerk aan, die uwe gevels, metopen en wanden van het heiligdom versierd hadden, en die uit de baatzuchtige handen van een elgin in het Britsch Museum overgingen. Uwe kunst behaalde evenwel in het eind de zegepraal. Zij vervulde de echte kenners wel met eene diepe droefheid, maar die toch niet zonder troost was, omdat zij hun het edelste der Grieksche bouw- en beeldhouwkunst onthulde, en hen in al de eenvoudige en verheven schoonheid der klassieke kunst inwijdde. De overblijfselen van het Parthenon zijn de onschatbaarste nalatenschap die onze tijd uit de Oudheid ontving, en zij zijn door beroemde mannen met eerbiedigen weemoed ontvangen en hoog gewaardeerd geworden.

Met godsdienstigen ijver heeft men de hand geslagen aan de herstelling van hetgeen overgebleven, en aan uwen voet onder gruis en puin bedolven lag. Menige kolom is weder op hare standplaats hersteld. Sommige architraven en kroonlijsten prijken weder op hunne aloude hoogte. Als bouwval zijt gij nog onuitsprekelijk schoon, en verwekt den treffendsten en diepst gevoelden indruk. Men kan zich in uwe beschouwing niet verzadigen. Wij staren met bewondering uwe overblijfselen aan als onverdelgbare teekenen van de voortreffelijkheid der Grieksche bouwkunst, die geheel den geest der klassieke beschaving uitdrukt. Eenvoud, waarheid, harmonie, rijkdom en spaarzaamheid, rustige ernst en bevallige versiering, waren uwe hoedanigheden. Dat wij de lessen die gij aan ons overleverdet, diep in onzen geest prenten! Dat zij onze kunstenaars mogen bezielen, opdat zij in onzen tijd de bewijzen leveren, dat zij doordrongen zijn van al de voortreffelijkheid die uwe voortbrengselen ten toon spreiden, opdat zij eens meesterstukken leveren, die tot de volgende geslachten overgaan met dien onverwelkbaren roem van de Atheensche Propyleën en het Parthenon!





{==106==} {>>pagina-aanduiding<<}

Iets over de nationale kleuren van Frankrijk.

Alle beschaafde volken hebben steeds eigene teekens en kleuren gehad. In Indië, Egypte, en elders onderscheidde een algemeen teeken de natie, en bijzondere teekenen de verschillende rangen der burgers. De Grieken en Romeinen volgden dit na. De Grieksche en Romeinsche legioenen ontleenden hunne namen aan den vorm hunner helmen of schilden, of aan afbeeldingen op de schilden, of andere deelen der wapenrusting.
De Gallen, door julius cabesar overwonnen, namen de gebruiken der overwinnaars aan; doch toen het Christendom de Godsdienst der meerderheid was geworden, verwisselden zij de oude onderscheidingsteekenen tegen andere waarin het kerkgeloof zich afspiegelde. Hunne banieren werden achtervolgens de blaauwe van st. martijn van Tours, naar diens vermaarden mantel (*); de roode van st. denis (oriflamme), die gezegd werd uit den hemel te zijn gedaald; en de witte, die bij 't toenemen der maria-dienst ter eere van de Moedermaagd is ingevoerd. Uit de vereeniging van blaauw, rood en wit, is de liverei der Koningen van Frankrijk zamengesteld geweest, ter gedachtenis van de verschillende kleuren door het Fransche volk, sedert den aanvang der Monarchie, gevoerd.
In de elfde eeuw namen de edelen wapenrustingen aan van gehard leder of ijzer, en daarbij kleuren en teekenen om zich te doen kennen. Dit was vooral noodig na het opkomen der steekspelen: krijgshaftige vermaken, tot welke de ridders met groote pracht bijeen kwamen om zich in de wapenen te oefenen; vermits 't anders moeijelijk zou zijn geweest om uit de mededingers dien te kennen, die door de schoonste wapenfeiten had uitgemunt, en hem den prijs toe te wijzen. Daar het gelaat in den helm geheel verborgen was, voerde elk ridder op zijn helm of schild of wapenrok, of op die allen een beeld en spreuk, en die beelden en spreuken werden vervolgens door de voorname geslachten tot onderscheidende kenmerken hunner stamhuizen aangenomen.

{==107==} {>>pagina-aanduiding<<}

De Mooren (in Spanje), wier Godsdienst hun alle afbeeldingen verbood, namen tot hetzelfde einde zinnebeeldige kleuren en dooreengevlochten letters te baat; welke laatsten door de Christenen, in hunne onbekendheid met de Arabische karakters, voor willekeurige sieradiën aangezien, en Arabesken of Moresken genoemd werden. Van daar nog woorden in de wapenkunde die uit het Arabisch afstammen.
Gedurende en na de kruistogten gaven de groote vasallen livereijen aan hunne onderhoorigen, en namen zij het teeken des kruizes op de banieren, wapenrustingen en kleederen aan. Het kruis was, aanvankelijk, voor de Franschen, rood, naar de kleur der oriflamme, en voor de Engelschen wit. Onder de regering echter van philippus van valois begonnen de beide volken van kleuren te wisselen. De Engelsche Koningen, die beweerden, boven den Graaf van valois, geregtigd te zijn tot de Fransche kroon, bezetteden een groot gedeelte van 't Rijk, voerden den titel van Koning van Frankrijk, en namen als zoodanig ook de roode kleur aan. Dit bewoog de Fransche Koningen om de witte kleur tot de hunne te kiezen. karel VII voerde het eerst den witten standaard in stede van de oriflamme in. Lodewijk XI behield dien, en ofschoon er standaarden waren van verschillende kleuren, voerden allen het witte kruis. Zoo droeg ook lodewijk XII in den veldtogt tegen de Genuezen een witten wapenrok.
De sjerpen, reeds in de twaalfde en dertiende eeuwen in gebruik, doch tijdens den twist tusschen de Huizen van Bourgondië en Orleans, onder karel VI en VII, bandes genoemd, waren eerst rood, doch daarna wit. Later droeg men er twee die elkander op borst en rug kruisten; de eene van de nationale kleur, doch de andere van die kleur welke de bevelhebber bepaalde, om zijne krijgslieden, die doorgaans allen verschillend waren gekleed, te kunnen kennen.
Karel IX en hendrik III namen de roode sjerp aan; dien ten gevolge deed hendrik IV de witte door de Protestanten dragen.
Behalven die sjerpen droegen de soldaten de bandoulière: een band van buffelleder met kokers voor musketladingen; doch om den soldaat te verligten werd eene der sjerpen, en wel de nationale, afgeschaft, en toen alleen aan de vaandels gehecht, waaraan zij onder den naam van cravatte is bewaard gebleven.

{==108==} {>>pagina-aanduiding<<}
Om het gemis dier sjerp bij de krijgslieden te vergoeden, droegen zij, ten tijde van lodewijk XIII, een kenteeken van lint aan hunne hoeden. Dit was de oorsprong der cocarde; zoo genoemd in zinspeling op de kam der hanen.
Voor de officieren bleef echter de sjerp ten deele nog in gebruik, tot dat meer eenparige kleedingen (uniformen) werden ingevoerd, naar de kleuren door de bevelhebbers aangenomen.
Ten deele werd ook het volk onderscheiden door strikken op of aan de schouders. Dit was nog het geval bij de lijfwachten van lodewijk XIV, die geene eenvormige kleeding droegen, maar de liverei hunner aanvoerders toonden in de schouderstrikken, de cravat en de bandoulière; nu van gekleurde zijde, met zilver doorweven. Voor die schouderstrikken zijn later de épauletten in de plaats gekomen.
In den oorlog van 1701 droegen de Fransche en Spaansche legers witte en roode kokarden.
Toen de regementen vaste uniformen kregen, gaf men aan de op- en omslagen der rokken de kleuren der bevelhebbers, en deden deze hunne livereijen nog alleen door de trommelslagers en de muzijkanten dragen, die zij betaalden.
Het oude regement van Piemont was bekend onder den naam van de zwarte-bende, omdat zijne sjerp en vaandel waren gekruist met zwart: de kleur van de eerste bevelhebbers over het regement. Toen de uniform de zwarte sjerp vervallen deed, gaf men dit regement zwarte opslagen, in overeenstemming met zijnen bijnaam.
Onder lodewijk XIII, toen het leger eene regelmatiger inrigting bekwam, werden de vaandels de veldteekenen van 't voetvolk, en de standaarden die der ruiterij. Tot in de eerste jaren van het Keizerrijk had elk battaillon een vaandel, en elk eskadron een standaard; met uitzondering van de regementen dragonders, die elk maar één standaard hadden. Vóór de omwenteling van 1789 was het vaandel van 't eerste bataillon eens regements van witte taf, en prijkte met het wapen van Frankrijk, of eene kroon, of een naamcijfer, of 't was met leliën bezaaid. Die van de andere bataillons waren van dezelfde stof, doch in verschillende kleuren; en zoo was het ook met de standaarden. Deze veldteekenen waren versierd met kostbare cravatten of franjes van zijde met goud of zilver. Tijdens de omwenteling werden de vaandels, de standaarden

{==109==} {>>pagina-aanduiding<<}
en hunne cravatten driekleurig: blaauw, wit en rood; zij droegen aan de eene zijde de woorden: Krijgstucht en gehoorzaamheid aan de Wet; aan de andere het nommer van 't regement, en de namen der gevechten die 't had bijgewoond. Onder het Keizerrijk werd de spreuk vervangen door de woorden: De Keizer aan het....regement. Bij de herstelling der bourbons herkregen de vaandels en standaarden de witte kleur en het wapenschild des Rijks. De omwenteling van 1830 deed hen de witte kleur weêr afleggen, en de nationale kleuren hernemen.
Vóór het oude Keizerrijk was er aan het boveneinde hunner schachten eene ijzeren punt als die van een hellebaard; onder het Keizerrijk verving haar een adelaar, met uitgespreide vleugelen. Bij de omwenteling van 1830 werd er een haan op gesteld; doch thans heeft de adelaar zijne plaats weêr hernomen.
De Fransche nationale kleuren zijn dus achtervolgens blaauw, rood en wit geweest. - Bij 't huwelijk van lodewijk XIV was ook het galon van de Koninklijke liverei in die kleuren; later werd het van enkel wit en rood.
Het blaauwe vaandel van st. martijn, wiens reliquiën gewoonlijk het leger volgden, geleek naar het Labarum van constantijn en zijne opvolgers, en had veel van de banieren in de kerkelijke ommegangen rondgedragen. Deze, nu van geenerlei waarde of dienst, hadden in vroeger tijd, als de leden der parochiën naar 's Konings leger trokken, hare nuttigheid. Elke priester nam de banier van den heilige zijner kerk mede tot een teeken van herzameling voor zijne leeken, als zij verstrooid raakten. Wij vinden aangeteekend dat de banier van st. martijn, een tijd lang, zoo hoog in eere was, dat de Koningen zelf die ophieven en ter hand stelden aan eenig bevelhebber even uitmuntende door moed als door geboorte, om haar te dragen als in hunne plaats. Maar niets is er bestendigs in dit ondermaansche. Toen de Koningen van het derde stamhuis het oppergezag over Anjou en Touraine niet meer bezaten, nam die vereering zoodanig af, dat st. martijn geheel achter de bank geraakte, en zij een anderen patroon begeerden, en de voorkenr gaven aan st. denis, als beschermheilige des geheelen Rijks. Van daar de oorlogskreet der Fransche Koningen: Montioie et Saint Dénis! Lodewijk de Dikke, die

{==110==} {>>pagina-aanduiding<<}
dezen kreet aannam, maakte ook de kleur van de banier diens heiligen tot de kleur van het Rijk. In 1124 ging die Vorst naar de abdij van st. denis en stak daar de oriflamme op. De edellieden met het dragen er van belast, achtteden zich daar ten hoogsten door vereerd. In 1304 werd zij in den strijd verloren door het sneuvelen van den edelman die haar droeg. Onder karel VI was de vereering der oriflamme zeer afgenomen. Zij bleef toen lang in bewaring van willem desbordes, en de Koning belastte huzin, Heer van Aumont, met de taak om haar weder in de kerk van st. denis te plaatsen. Het gebruik om haar te dragen schijnt onder karel VII geheel te hebben opgehouden.
Behalve deze banier deden de Koningen, als zij ten strijde togen, ook het pannon royal, eene kleine vierkante blaauwe vlag, met gouden leliën bezaaid, ontrollen. Waarschijnlijk geleek de standaard aanvankelijk op 't pannon; daar 't schijnt dat men ze niet wel kon kennen dan aan de plaatsen waar ze geplant stonden. Het pannon bleef immer in de nabijheid des Konings.
De Fransche Prinsen namen soms ook bijzondere zinnebeelden en kleuren van eigen keuze aan. Zoo deed karel VII zijn intogt te Rouen in 1449, met twee hemelsblaauwe vanen, de eene van zijde, de andere van fluweel, beiden met eene zon; - lodewijk XI voerde, als Dauphin, een zwaan op een rood veld; - karel VIII had een hert voor zinnebeeld; - lodewijk XII trok tegen de Genuezen op met een standaard van scharlakenrood fluweel met gouden bijen; - frans I had een salamander ten beeld; - hendrik IV de knods van hercules, en lodewijk XIV eene zon met het befaamde omschrift: Nee pluribus impar.
Uit het gezegde volgt dat de Fransche driekleur de zamenvoeging is van drie nationale kleuren, welke het Fransche volk in 't verloop der eeuwen heeft gehad: het blaauw, zoo lang de banier van st. martijn ten veldteeken strekte; het rood gedurende den tijd dat de oriflamme van st. denis werd gevoerd, en daarna het wit tot vereering der Moedermaagd aangenomen, toen de maria-dienst in aanzien won, en de Engelsche Koningen zich de roode kleur toeëigenden.

(Uit het Fransch.)


{==111==} {>>pagina-aanduiding<<}

Uit de achterbuurt.

Door Gerard.

Misschien zal deze of gene lezer met een zeer gelukkig geheugen begaafd, zich nog wel zekeren burgemeester van elden herinneren, met wien hij in de maand Mei 1854, door tusschenkomst van dit Tijdschrift, kennis heeft gemaakt. Tot opscherping van dat geheugen voegen wij er bij, dat de Heer van elden burgemeester was dier gemeente G., waar, langen tijd geleden, hendrik de Looper en hendrik de Bode concurreerden, tot zich een derde mededinger, de spoortrein, in het spel mengde. De concurrentie tusschen de twee boden was opgewekt door burgemeester van elden, een ijverig voorstander der staatshuishoudkundige beginselen, die geene gelegenheid verzuimde om de nieuwe begrippen in zijn dorp toe te passen, en mogt hij op het stuk der vrije mededinging wat minder gelukkig zijn geweest (*), hij gaf daarom het geloof aan de leerstellingen omtrent de volkswelvaart niet op. Hij troostte zich met het bewustzijn, dat er geen regel is zonder uitzondering en de toepassing, ook van de onbetwistbaarste theorie, somwijlen falen kan. Wie zou dat willen of durven tegenspreken?
Het allerminst was daartoe de man geschikt dien wij op een zondag-namiddag in zijne studeerkamer tegenover hem zien zitten, en wiens grijze haren van dubbele ervaring en - de gevolgtrekking is niet te gewaagd, gelooven wij - van dubbele teleurstellingen spreken. Maar evenmin als den burgemeester hadden die teleurstellingen hem ontmoedigd: integendeel, naar mate hij ouder werd scheen hij nog krachtiger en vlijtiger werkzaam op het veld dat hij zich had uitgekozen: het onafzienbare veld der philanthropie; en nog vasthoudender en hardnekkiger in zijne stelselmatige liefde voor den naaste.

{==112==} {>>pagina-aanduiding<<}
Ongetwijfeld was dat het gevolg zijner onveranderde overtuiging; maar er kwam toch wel iets bij van die koppigheid aan den ouden dag eigen, en van die gehechtheid aan gewoonten en denkbeelden welke men jaren lang gehad en gekoesterd heeft. Batenstein - zoo heette hij - was een philanthroop tot in het merg zijner beenderen, en zoo hij niet tot die weinigen behoorde, wier toetreden genoeg is om eene onderneming den algemeenen bijval te doen verwerven, en wier naam als een hefboom op de publieke opinie werkt, dit was alleen toe te schrijven aan zekere nederigheid, die hem verbood zich op den voorgrond te plaatsen. Volgens sommigen vond dit ook wel daarin zijne oorzaak, dat hij beter discipel dan leeraar was, en er nog nooit iets oorspronkelijks uit zijn brein was ontsproten. Wij zullen het niet beslissen; maar zeker is het dat er bijna geen philanthropisch genootschap in het land bestond of batenstein was er lid van, en te G. en omstreken was hij in het bezit eener reputatie, zoo als de grootste mannen van het vak in hunne stad niet genieten.
Ook bij den burgemeester stond hij in hooge achting. Van elden wist dat zijne wetenschap slechts dán van toepassing was, wanneer de leden der maatschappij in hun normalen toestand verkeerden: voor de anomaliën moest óók gezorgd worden, en de vervulling dier moeijelijke taak droeg hij gaarne aan de philanthropie op. De staatshuishoudkunde moest de maatschappij gezond houden; wordt zij, ondanks haar, toch door kwalen aangetast, dan trad niet de barmhartigheid, maar de philanthropie in.
In dien geest spraken de beide mannen op den zondag-namiddag, dat batenstein eene wandeling van zijn buitentje naar G. had gemaakt, en bij het hoofd der gemeente een bezoek aflegde. Zij verdeelden de wereld, althans de wereld hunner omgeving, in deelen en onderdeelen, in rubrieken en kategoriën; zij ontleedden haar in al hare bestanddeelen, en kwamen tot de conclusie, dat er toch nog verbazend veel te doen was.
- Dat is er zeker, Mijnheer batenstein! - sprak de burgemeester - maar het valt toch niet te óntkennen dat er reeds veel gedaan is, dank zij de onvermoeide zorg van mannen als gij. Helaas! zij zijn dun gezaaid.
- Och, Burgemeester! zij zouden toch veel kunnen uitrigten

{==113==} {>>pagina-aanduiding<<}
als zij maar bij de gemeente-besturen zoo veel steun vonden als bij u.
- Ik zou nog beter werkzaam kunnen zijn - zeide van elden nederig - indien ik niet zoo veel tegenkanting ondervond van sommige zijden; maar het hoofd der gemeente moet voor den vrede ook wat doen.
- Zeker, zeker! - en ‘daarom is de burgemeester zeker altijd met den dominé gebrouilleerd’, had batenstein er kunnen bijvoegen; maar dat zou wat al te ondankbaar geweest zijn, na het ontvangen compliment.
- Vooral die armenzorg - vervolgde van elden - geeft mij veel last. De predikant wil, sedert de Diakonie van haar subsidie heeft afstand gedaan, al dat volkje maar op mijn hals schuiven, en ik zeg dat als de menschen lidmaat en van onbesproken gedrag zijn, ze bij haar t'huis behooren. Als ik al die luidjes uit de gemeentekas onderhield, zou het hier heel veel naar eene communistische republiek gaan gelijken.
- Wel zeker!
- Zoo hebben wij hier zekeren lodewijk vogelaar, een kerel die niets verdient en nergens toe geschikt is. Die heeft, jaren geleden, belijdenis afgelegd onder een anderen naam, waarom mag joost weten, en nu zegt dominé haring dat hij geen lidmaat is. Hij weigert bedeeling...
- Daar heeft hij geen ongelijk in, Burgemeester! bedeeling ontneemt den prikkel tot arbeid en dooft de energie.
- Maar, wat dan? Ik kan hem toch niet onderhouden.
- Dat zou ik ook meenen; maar dát is nu een man voor Amerika.
- Daar heeft hij zoo veel tegen. Ik heb er hem al eens over gesproken.
- Hoor eens, Mijnheer van elden! die vogelaar moet de keus niet hebben tusschen bedeeld te worden en naar Amerika te gaan, maar tusschen volslagen gebrek en eene eerlijke broodwinning in den vreemde. Als er slechts keuze is tusschen sterven en landverhuizen, aarzelt niemand: dat hebben de Ieren in 1847 bewezen.
- Hij heeft een gezin.
- Voor zoo ver het kan meêgaan, gaat het mede. Dat is nu de man dien gij hebben moet om de proef eens te nemen; voeg er dan dien melis met de zijnen bij, dan hebt gij reeds

{==114==} {>>pagina-aanduiding<<}
een paar huisgezinnen en, als gij er wat publiciteit aan geeft, sluiten zich zeker nog anderen aan. Dit kan het begin wezen eener Kolonie, met welke gij de betrekking aanhoudt om er van tijd tot tijd nóg eens wat heen te zenden. Op die wijze verlost gij het ‘vergrijsd Euroop’ van zijne overtollige handen en schenkt der Nieuwe Wereld arbeiders. De gelegenheid is wezenlijk te mooi om haar voorbij te laten gaan. Juist zulk een geval waarin de Diakonie terugtreedt, hebben wij noodig om het stelsel toe te passen.
- Maar de fondsen?
- Omdat het hier een eersten stap geldt, is er wel wat geld voor te krijgen. Is eens de weg gebaand, dan volgen de menschen van zelf, ook zonder te gemoetkoming; maar voor zoo'n eerste maal moet er geholpen. Daarover intusschen later. 't Is u persoonlijk misschien ook wel wat waard om eene volkplanting ‘Elden-stad’ of ‘Elden-dorp in de Nieuwe Wereld te zien oprigten.
- Op het zien - zeide de burgemeester, glimlagchende - ben ik minder gesteld; want dan zou ik mede moeten gaan, en ik heb hier te veel relaties en te veel familie, die ik niet gaarne verlaten zou.
- Dat spreekt - zeî batenstein - het was dan ook maar bij manier van spreken, en ik voor mij zou met dien melis althans niet graag medereizen. De kerel heeft een gezigt of hij altijd klaar is om je in te pakken.
- Een goede diender zou 't wezen. Ik heb u al gezegd dat wij ons best deden om hem te X. te plaatsen. Hij kent ten minsten de kerels met wie hij gezeten heeft.
- Dat zal niet meer noodig zijn als hij naar Amerika gaat; maar dan heb ik nog wel een ander, die eerlang los komt. Daar is mij dezer dagen uit Leeuwarden over geschreven.
- Wilt gij dien vogelaarr ook eens bij u hebben?
- Wel ja, laat hij maar komen, dan kan ik eens met hem praten. 's Morgens vóór tienen geef ik audiëntie. Spreek gij er hem intusschen nog eens over; ik zal van mijn kant mijn best doen, dat ik nog wat landverhuizers-vleesch krijg.
De goedige glimlach, waarmede dat laatste woord vergezeld ging, ontnam er alle hatelijkheid aan; want hatelijkheid lag volstrekt niet in het karakter van batenstein. Van elden lachte er dan óók hartelijk om, en de beide heeren scheidden,

{==115==} {>>pagina-aanduiding<<}
regt in hun schik met hetgeen zij bepraat hadden, en waarvan de zaak van lodewijk vogelaar slechts het staartje was.
De philanthroop wandelde naar zijn buitentje terug. Juist toen hij de kerk voorbijging, was de Godsdienst-oefening geeindigd, en Dominé haring verliet met zijne vrouw aan den eenen arm en zijn mantel over den anderen met plegtige schreden het gebouw. Batenstein groette eerbiedig, maar het was Dominé haring niet kwalijk te nemen dat hij zich hield of hij hem niet zag: zulk een slecht voorbeeld om de middagpredikatie over te slaan, als men toch zeer gemakkelijk komen kon, liet hij liever onopgemerkt; hij wenschte wel dat de gemeente, die hem buigend en groetend den doorgang verleende, het evenmin opmerkte. Maar de dorpelingen hielden nog al van batenstein. Verscheidene van hen waren door tusschenkomst van den philanthroop geholpen. De een had aan hem een neringje, de ander een baantje te danken; den ondeugenden jongen van klaas had hij naar Mettray geholpen; de zieke moeder van leendert in een gasthuis doen opnemen; de weezen van toon in het weeshuis bezorgd; kortom: daar bestonden vele voorbeelden dat batenstein een gevoelig hart voor de ellende zijner medemenschen had, en zijne hand gaarne hielp waar zijn verstand hem het helpen veroorloofde.
Wij spreken van Dominé haring daarom geen kwaad; integendeel: ook hij had vaak bijstand verleend waar die gevraagd werd; maar of het aan de menschen lag, of aan hem, hij ondervond niet veel dankbaarheid. Die van hem ‘trokken’ bleven van hem trekken, want de predikant was goed, en zijne vrouw een allermedelijdendst vrouwtje. Haar grootste gebrek was dat zij wat trotsch was op haar man ‘den Dominé’, maar overigens werd zij door ouden en jongen, rijken en armen bemind. En voor eene predikantsvrouw op het platteland hoort er wat toe om zich bemind te maken; want al de te-kort-komingen van haar wederhelft krijgt zij op hare rekening, terwijl de minste zweem van wereldsgezindheid de ‘jufvrouw’ verre van goed wordt afgenomen. Zoo ergerde zij ditmaal menige vrome ziel met hare geel glacé handschoenen, ‘dat toch volstrekt geene dragt voor eene Dominé'svrouw was’; en die wereldsche tooi deed meer dan ééne de predikatie vergeten. Op de meerderheid echter had die predikatie een diepen indruk gemaakt, niet zoo zeer om den tekst of de drie

{==116==} {>>pagina-aanduiding<<}
onderdeelen, dan wel om de toepassing, die, volgens het eenparig oordeel van den ganschen kerkeraad, op den man af was geweest. De Dominé had wel geene namen genoemd, maar een kind kon het begrijpen dat hetgeen hij over de Christelijke liefdadigheid gezegd had, op den burgemeester was gemunt, en vooral gerigt was tegen diens lezing in het Nut, waarin de Heer van elden de aalmoezen en de bedeeling had aangevallen. Dien avond had de burgemeester gelijk; van middag had de Dominé het aan 't regte eind gehad; want het ging hier als in het blijspel van molière: l'un avait raison et l'autre n'avait pas tort.
Ongelukkigerwijze had het hoofd der gemeente niets van die weêrlegging gehoord. Trouwens dat gebeurde te G. wel eens meer, dat zij tegen wie eene vermaning van den kansel gerigt werd, zich niet onder het gehoor bevonden, en de predikant was er dan ook zoo aan gewend, dat hij er naauwelijks op antwoordde toen zijne vrouw haar spijt er over betuigde.
- Maar nu treft het geen doel, beste!
- Wel zeker, schat! want ik heb het niet tegen van elden, maar tegen zijne beginselen, en ieder die ze heeft aangehoord en ze misschien zou aannemen, is nu tegen het verkeerde er van gewaarschuwd. Die beginselen zijn even onhoudbaar als onmenschlievend.
Met die woorden opende Dominé haring de deur zijner pastorij; maar toen hij ze achter zich sluiten wilde, werd zij opengeduwd, door een bleek, mager man, die het echtpaar uit de kerk gevolgd was.
- Een woordje, als-je-blieft, Dominé! - sprak lodewijk vogelaar; het voorwerp waarop de proef met de landverhuizing zou genomen worden.
- Maar, vogelaar! ik heb nu geene gelegenheid.
- Ik kwam maar eens vragen, wanneer Dominé dán gelegenheid zou hebben.
- Jongen! je komt elken dag.
Geen wonder: van de zes keer was de predikant vijfmaal niet te spreken voor vogelaar.
- Och, als u mij maar eens te woord stond!...Dominé weet dat ik geen slecht mensch ben, en dat ik het nooit iemand lastig maak; maar eene zieke vrouw en drie kinderen....

{==117==} {>>pagina-aanduiding<<}

Wij behoeven onzen lezers niet te herhalen wat vogelaar voor de honderd en zóó veelste maal vertelde, en in de hoofdtrekken neêrkwam op hetgeen wij allen zoo vaak hebben aangehoord: de argumenten van een arme, die geholpen wil worden.
Dominé haring bleef echter ook nu op zijn stuk staan. Vogelaar was geen bewezen lidmaat, dus moest de Diakonie hem niet helpen. Ook in dit opzigt was vogelaar het slagtoffer van een beginsel, want het was niet zoo zeer tegen hemzelven, dat de Diakonie hier aan dezen maatregel getrouw bleef, dan wel tegen den burgemeester, die tot geene bedeeling was te bewegen: men wilde hem dwingen om onderstand te verleenen: en de arme werd ongetroost weggezonden....Maar eigenlijk toch niet geheel ongetroost; want gaf de Dominé zijn regt niet op, de jufvrouw duwde vogelaar ongemerkt een paar kwartjes in de hand, en de man was weder in het bezit van eene week huishuur.
- Dat is nu niet goed, kindlief! - sprak Dominé haring, toen hij zich aan de theetafel neêrzette. - Ik gun het den man wel, maar op die wijze vorderen wij niet.
- Och, beste! ik dacht dat ik geene betere nabetrachting van uwe preek kon maken....hebt gij suiker genoeg?
- Ja, me kind! maar zie-je, als van elden koppig is, moeten wij ons óók laten gelden. 't Is niet om de vijfjes, maar om het beginsel. Het beginsel is....
- Doe wèl en zie niet om.
- Dat moest de burgemeester maar wat beter toepassen. Wij doen wat we moeten; hier is het zijn pligt om op te treden.
- Kom, lieve! die den arme geeft leent den Heere; maar - voegde zij er bij, ziende dat die aanhaling haren echtgenoot minder geviel - laten wij er niet verder over spreken! Gij weet het best wat gij doen moet, en ik zal op een anderen tijd beter oppassen, hoort ge, schat! Komt eens hier, kinderen! - riep zij een vijftal blozende knapen en meisjes toe, die in den tuin aan het spelen waren - Komt nu eens even bij moeder! Foei, ge zijt veel te wild! Wat zit je kiel weêr slordig; en wat hebt gij daar aan uw hoofd, jan? Gaauw, ga eens naar naatje, dat ze je wat afwascht, en kom dan binnen, dan zal pa weêr eens met je dammen, anton! En

{==118==} {>>pagina-aanduiding<<}
mina en keetje kunnen hare poppen krijgen. Je boekjen is ook hier, doris!
En Jufvrouw haring wijdde al hare aandacht aan de kinderen, tot dat Dominé er zich óók mede begon te bemoeijen, en de tuinkamer der pastorij dat schoone tafereel opleverde 't welk schilder noch schrijver ons naar waarde kunnen weêrgeven: een huisgezin waar eendragt, vrede en liefde woont.
- Ma! mogen wij van 't jaar weêr een loterijtje doen? - vroeg mina, de oudste, op eens; en haar verzoek werd terstond door de tweede ondersteund.
- Maar, kinderen! hoe komt gij daar nu aan?
- Och, moe! wij hebben er verleden jaar zoo'n pleizier van gehad; toen zijn alle menschen komen kijken; en u weet wel hoe veel mooije prijzen wij toen gehad hebben.
- En voor wie zou dat nu dienen?
- Voor lodewijk, moeder! U kent hem wel; hij stond straks in den gang.
- En hij heeft anton een hondje beloofd! - riep een der jongens.
- Dat zal hij niet meer geven, nu hij weggejaagd is bij Mijnheer van zolen.
- Hij is niet weggejaagd! - riep een van de meisjes.
- 't Is wèl waar; hij is weggejaagd omdat hij gestolen heeft, niet waar, anton?
Anton was verdiept in zijn damspel, maar zoo regtstreeks geïnterpelleerd, antwoordde hij: - Gestolen? nu ja, hij heeft een kluifje meêgenomen van een der honden, en dat zou ik óók doen, als ik zoo'n honger had en mijn baas de hondjes vleesch en mij droog brood gaf.
- Dat is ook geen stelen, niet waar, pa? - vroeg de oudste dochter, die zag dat hare loterij gevaar begon te loopen.
- Wie zich het goed van een ander toeëigent, hoe gering het ook is, maakt zich schuldig aan diefstal - luidde het oordeel van Dominé haring.
- Nu ja, pa! maar als die eigenaar een hond is? - wierp anton tegen.
Dominé haring had over die moeijelijke quaestie even zoo min nagedacht als de wet er in had voorzien.
- Anton! - zeide hij eindelijk - als ik u tien centen voor kanariezaad geef, en gij koopt maar voor vijf centen,

{==119==} {>>pagina-aanduiding<<}
terwijl gij het overige in uw zak houdt, wat doet gij dan?
- Stelen, pa! maar dat was hier het geval niet. Mijnheer van zolen geeft elken dag kluifjes aan zijne honden, en nu heeft lodewijk er eens één afgehouden, omdat hij-zelf zoo'n honger had: de honden konden zonder dat wel leven, en een mensch is méér dan een hond, niet waar, pa?
- Zeker, maar het kluifje was lodewijk toevertrouwd om het aan de honden te geven; dat deed hij niet: dus was hij ontrouw aan zijn meester.
Tegen die logische redenering was niets in te brengen, en anton bepaalde zich met de verklaring: dat Mijnheer van zolen een slecht man was, die menschen honger liet lijden en honden kluifjes gaf.
Mina voegde er bij: dat hij ook in zijne menagerie meer verstookte, dan drie arme gezinnen noodig hadden; en doris vertelde dat hij aan niemand ooit iets gaf, maar zeide dat alle arme menschen lui en slecht waren, en dat ieder, die werken wilde, ook werk kon krijgen.
Jufvrouw haring, die in haar hart de kinderen niet kon tegenspreken, maar het evenmin kon goedkeuren dat een der notabelen van het dorp zoo over den hekel werd gehaald, wist het gesprek al spoedig op de loterij terug te brengen, die, ten slotte, ook de goedkeuring van vader erlangde, onder voorwaarde, dat omtrent de bestemming later zou worden besloten. Moeder wenkte dat men tegen die voorwaarde maar niet zou opkomen, en dat alles zich wel schikken zou.

Wie nooit de woningen der armen bezocht heeft, kan er zich moeijelijk eenig denkbeeld van vormen. Die ‘naakte stulpen’, die ‘holen der ellende’, en hoe men ze in dichterlijken stijl verder noemen moge, zien er in de werkelijkheid volstrekt zoo naakt en ellendig niet uit. Integendeel, over het algemeen is het er meestal voller dan in de woningen der rijken; 't geen intusschen aan de beperkte ruimte moet worden toegeschreven; terwijl de sieraden, of althans de zoogenaamde sieraden, in verhouding er veel meer in aantal zijn dan bij den burgerstand. Er zijn, wij erkennen het, kamertjes waar een blind paard geene schade zou kunnen aanrigten, zoo als de Hollandsche uitdrukking zegt; maar als de vrouw niet geheel

{==120==} {>>pagina-aanduiding<<}
door gebrek en kommer overweldigd is, en hare aangeboren geaardheid niet verloren heeft, dan zien die vertrekjes er inderdaad zoo afzigtelijk niet uit. ‘Het boêltje bij elkaâr te houden’, is dan haar lust en streven, en daaronder verstaat zij niet enkel te herstellen wat met de naald te herstellen is, maar ook in statu quo te doen blijven het gekramde porselein, de papieren schilderijtjes, het vers op dezen of genen lang vergeten Dominé, bij wien zij hare belijdenis heeft gedaan, en dat thans in eene lijst hangt; de lamp, die zij na haar vierde kind niet meer gebrand heeft; het, voormalig verlakte, blik, dat ze bij haar huwelijk kreeg; kortom al datgene waarvoor geen lombardhouder of uitdrager meer iets geven wil, doch dat voor haar zaken vol herinnering zijn. Zeep en water, dikwijls het laatste alleen, geven aan alles nog een glimpje; maar zoo gij er daarom welvaart mogt vermoeden, bezoek ze dan eens op de uren waarop gij toebereidselen voor het maal verwachten zoudt, en ligt het deksel eens op van dien ijzeren pot, waarin gij niets, of eenige vischkoppen vindt; of open die kast waarin de spijze geborgen is, die aan het gansche gezin kracht geven moet, en houd de hand goed in uw zak, gij die tegen ‘iets voor niets geven’ te velde trekt, want gij zoudt in verzoeking komen, geld voor een tweede half roggobroodjen er bij te leggen.
Maar, zoo als wij zeiden, niet elke woning heeft dien schijn van welvaart, en zeer zelden die waar de man weduwnaar is, of de vrouw voortdurend ziek ligt. En men meene niet dat dit laatste zulk eene uitzondering is. Lodewijk vogelaar was op verre na de eenige niet, wiens wederhelft buiten staat was iets voor het onderhoud van het gezin te verdienen, en door haar sukkelend gestel weêrhouden werd om de handen uit de mouw te steken en binnen 's huis de zaken in orde te houden. Het was anders eene knappe meid geweest toen zij diende, maar ‘een mensch wil ook wel eens onafhankelijk zijn’, en zij was gehuwd met vogelaar, die toen als behangersknecht een matig weekgeld trok, maar nu sinds jaar en dag den kost won of niet won met zoo wat van alles te doen. Een arme, die zoo wat van alles doet, lijdt, ondanks die vele koorden op zijn boog, in den regel gebrek. Wie zijn ambacht verstaat en er zich bij houdt, heeft, zonder een zweem van overvloed intusschen, meestal den kost, maar

{==121==} {>>pagina-aanduiding<<}
lodewijk petrus antonie vogelaar stond bij den burgerlijken stand, en bij elke inrigting van weldadigheid waarmede hij in aanraking was gekomen, bekend als bezitter van de noodige hoeveelheid namen - waarop de meeste armen zoo gesteld zijn - maar overigens als onvermogend en zonder beroep. Zijn behangerschap had hij laten varen, toen zijn oom, die hem had opgevoed, en wiens opvolger in de behangerij hij zou worden, stierf, en de zaak aan de schuldeischers overging. Hij had toen nog eene poos lang nu eens bij dezen dan bij genen baas gewerkt; maar daar zijne kortzigtigheid hem belette om twee banen behangsel behoorlijk aan elkaâr te voegen, had hij het nooit verder kunnen brengen dan tot stijfselaar. Ook voor dit onderdeel van het vak werd hij al spoedig ongeschikt gerekend, en vogelaar, die inmiddels aan zijne individuële opvatting van zijn burgerpligt had voldaan en gehuwd was, zonk al dieper en dieper op de schaal der maatschappelijke welvaart. Weldra lag hij op de basis der staatshuishoudkundige piramide, en wendde hij zich tot allen van wie hij bijstand kon verwachten. Maar een man en vrouw in de kracht des levens met drie kinderen vallen niet in de termen om te worden bijgestaan: vogelaar moest werk zoeken. Hij vond dan ook werk en wel de betrekking van tweeden knecht in een logement van den derden rang, terwijl zijne vrouw de kinderen van schoonmaaksters oppaste - want kinderen zijn voorwerpen zonder waarde, die men in de armenwijken veilig aan een ander toevertrouwt. Bovendien werd aan haar of haar man wel eens de bewaking van eene groenteschuit opgedragen. Dit duurde tot met den winter de logementen, ook van den derden rang, onbezocht bleven, de schoonmaaksters haar mandaat nederlegden, en de groenteschuiten niet meer te varen hadden. Hoe men den eersten winter doorkwam is niet te zeggen; dat men, na een slappen zomer, ook den tweeden doorleefde, is nog raadselachtiger; maar
dat men ook aan het einde van den derden winter bestond, grenst aan het wonderbaarlijke. Vogelaar en zijn gezin leefden geheel van de bijzondere liefdadigheid, den meest willekeurigen en minst oordeelkundigen onderstand; die den arme in het leven, ja, maar de armoede in stand houdt. Vogelaar's uitzigten bleven dezelfde, en zij werden nog treuriger toen zijne vrouw, na hem een vierde pand geschonken te hebben, ziek

{==122==} {>>pagina-aanduiding<<}
werd. De behoefte werd nu zoo groot, dat hij op de openbare straat aalmoezen vroeg aan de voorbijgangers, een wanbedrijf, dat door de gemeente waarvan vogelaar inwoner was, met kracht werd tegengegaan. Hij werd opgepakt, want bedelen mogt hij niet, zeide de commissaris. Onderstand krijgt gij niet, hadden de armverzorgers gezegd. Werk is er niet, kreeg hij overal ten antwoord. De drie dagen policie-gevangenis bragten geene verandering in dien toestand, en men bewees hem niet eens de gratie, om hem en de zijnen naar de Kolonie te laten transporteren, maar zond hem op naar zijne geboorteplaats G. Hier zette vogelaar het leven voort dat hij tot dus verre geleid had, met dit verschil echter, dat zijne oudste dochter eene halve dienst kreeg bij een bakker, door wien zij met oudbakken brood, doppen, en turfmolm werd betaald. Hij-zelf kwam in relatie met Mijnheer van zolen, wiens menagerie hij moest schoonmaken; wij weten hoe die betrekking werd afgebroken. De predikant weigerde hem in naam der Diakonie bedeeling, omdat zijne papieren niet in orde waren - lodewijk had belijdenis afgelegd onder den naam van zijn oom, wiens petekind, opvolger en erfgenaam hij worden zou - en de burgemeester gaf geen onderstand aan gezonde menschen, vooral niet wanneer zij bij de Diakonie te huis behoorden.
De ongelukkige illustratie van het vraagstuk of de arme: regt heeft om te leven, woonde in eene der achterbuurten van G., te midden eener wereld van lotgenooten, waarvan de een al meer klaagde en beklagenswaardiger was dan de ander. Wij zullen den lezer niet met de détails dier massa ellende bezig houden - wij schrijven geene mystères - maar mogt men er nieuwsgierig naar zijn, elke stad heeft hare achterbuurten, en de huizen hebben er klopper noch schel, zoodat men er gemakkelijk zelf een bezoek kan brengen. Na zijn gesprek met den Dominé was vogelaar terstond naar huis gegaan, en versterkte zich nu daar met zijne vrouw en zijn jongste aan een kopje koffij, want hoe arm de arme zijn moge, koffij heeft hij altijd. De oudste dochter gebruikte dien avond haar kopje bij de moeder van een kameraad, wier hooge protectie zij genoot; een der jongens klom met een paar makkers naar denkbeeldige vogelnestjes, en de ander stond bij de herberg te kijken naar alles wat er onder het

{==123==} {>>pagina-aanduiding<<}
bereik zijner oogen zou vallen - zeker niet om zijn jeugdig hart te vormen.
Terwijl vogelaar aan zijne vrouw vertelde wat de predikant gezegd had, en wat hij toen gezegd had, en wat de predikant toen weder geantwoord had, en wat hij vervolgens had opgemerkt, hetgeen duidelijk werd gemaakt door de herhaalde ‘zeit-ie's’ en ‘zei-ik's’, trad burgemeester van elden de woning binnen.
- Zit-je daar met je vrouw alleen, vogelaar? waar zijn je kinderen? - vroeg hij.
- Eentje is er hier, Burgemeester! - antwoordde vogelaar op de gewone ontwijkende manier aan de armen eigen.
- Nu ja, maar de anderen?
- Die zijn er eens op uit, Burgemeester!
- Er op uit! er op uit! 't Is zondag, dus werk is er niet - knorde Mijnheer van elden, die moeijelijk scheen te kunnen begrijpen dat jongelui den zondag-namiddag liever niet op eene bedompte achterkamer doorbrengen. - In plaats dat jelui den Dag des Heeren te zamen viert, loopt elk maar zijns weegs, even als de dieren. 't Is schande! Ik wilde juist eens met hen en met u praten over 't geen, waarvan ik laatst reeds met een woord begonnen ben.
- Me papieren, Burgemeester?...
- Neen, daarover niet, maar over Amerika. Hier blijven gaat niet; je kunt niet op kosten van de gemeente worden onderhouden, en werk schijnt - ge niet te kunnen vinden; dus blijft er niets anders over dan dat gij elders uw kost zoekt te verdienen.
- Maar, Burgemeester! een ziek mensch als ik kan toch zoo maar niet naar het verre Oosten gaan - zeide vrouw vogelaar.
- Er zou wel een middeltjen op zijn om u hier te verplegen, en uwe dochter kan óók hier blijven; voor haar zouden wij eene goede dienst zoeken, en de jongens zouden in Amerika flink vooruitkomen. Dáár is geld te verdienen voor ieder die werken wil.
- Ja, Burgemeester! werken wil ik wel; maar om nu ons huisgezin te scheiden!...Met je verlof, Burgemeester! dát zou zijn even als bij de dieren.
- Maar is dat niet veel beter, dan hier altijd gebrek te

{==124==} {>>pagina-aanduiding<<}
lijden? want onderstand geven wij aan geene jonge menschen zoo als jijlui.
- Wij kunnen toch niet van honger omkomen, Burgemeester!
- Daarom bied ik je ook de gelegenheid aan om den kost te verdienen.
- En mijne vrouw?
- Die kan met je meêgaan als zij wil, en anders...
- Neen, Burgemeester! ge wordt bedankt; maar dat doe ik niet. Ik ben geen schurk, die zijn land uitgezet kan worden, en ik ben niet groot gebragt om goud te zoeken.
- Dat zult ge ook niet behoeven te doen. Voor een arbeider is er in Amerika altijd werk, en als je dit eens leest, zult ge misschien wel tot een ander denkbeeld komen. Als je jongens nu t'huis waren, kondt ge het zamen hard-op lezen, dat zou eene goede zondag-avond-uitspanning voor u wezen - zeide van elden, terwijl hij een drietal boekjes op tafel legde.
- Ja, zie je, Burgemeester! - sprak vrouw vogelaar - we willen die boekjes wel lezen - en zij doorbladerde er reeds een - maar naar Amerika gaan, dat doen wij niet.
- Nu, vrouwtje! ik zou er maar eens goed over denken, want onderstand geven doen wij niet. Je moet morgen maar eens bij me aankomen, vogelaar! en ik zou je raden ook eens naar Mijnheer batenstein te gaan. Goeden dag zamen!
- Dwaas volk! - mompelde van elden, den trap afgaande - als men hun den weg wijst om aan den kost te komen zijn zij allen te lui. Zoo veel zwak heeft die familie toch anders niet voor elkaâr getoond. Zij leven als kat en hond. Wij zullen eens zien wat nommer twee zegt.
- Wel, melis! - vroeg hij, een paar woningen verder eene achterkamer binnentredende - hoe gaat het, jongen?
- Met Gods hulp nog al wel, Burgemeester! maar ziet u, om onder de menschen te komen...ik zal maar zeggen, Mijnheer! dat durf ik niet.
- Nu, ge besteedt uw avond goed - antwoordde van elden, met een blik op het opengeslagen boek, een godsdienstig werk, dat melis, in de gevangenis, van het weldadig Genootschap tot Zedelijke Verbetering had gekregen - en 't doet mij genoegen je vrouw en kinderen hier ook te zien. Nu kunnen wij eens praten over Amerika. Wat denken zij er van?

{==125==} {>>pagina-aanduiding<<}

- Och, Burgemeester! zij zeggen, even als ik: we zijn overal in Gods hand, en Hij die de muschjes spijst zal ook dáár wel voor ons zorgen.
- Precies, jongen! De overtogt behoeft je niet te verontrusten; daar zou ik wel voor kunnen zorgen, althans gedeeltelijk. 't Moet u evenwel ook wat waard zijn om in een goed land te komen, waar gij werk in overvloed vindt.
- Zeker, Burgemeester! in afwachting dat wij dáár zijn, waar wij niet meer arbeiden zullen voor de spijze die vergaat. Intusschen, Burgemeester! u hebt toen eens gesproken van de policie?
- Ja, melis! maar 't is toch eervoller om op eene andere manier den kost te verdienen. - Mijnheer van elden vergat hier geheel dat hij het hoofd der policie heette. - Een knap loodgieter als jij...
- Dat is waar; maar als men in zijn land kan blijven, dat heeft óók wat voor. Hier te blijven zou mij onmogelijk zijn, Burgemeester! maar in eene andere stad te wonen, waar niemand mij kent, dat zou ik wel wenschen.
- Ik zou 't je niet aanraden, en gij zult het zelf misschien niet eens meer willen, als gij die boekjes gelezen hebt - sprak van elden, gelijksoortige boekjes als vogelaar van hem gekregen had, op tafel leggende. - Mijnheer batenstein heeft ook verzocht dat gij eens bij hem zoudt komen. Houd je intusschen maar goed, melis!
- Als de Heer mij maar tegen verleiding bewaart, Burgemeester! - antwoordde de ontslagen gevangene, opstaande. - Gebrek hebben wij niet, ziet u, maar een huishouden als 't mijne, en niets te verdienen....Een zucht vulde den halven volzin aan, en een gulden beantwoordde hem.
- Men moet wàt doen om een bekeerden misdadiger tegen nieuwe verzoeking te behoeden - dacht burgemeester van elden, en zoo oordeelde ook de Commissie tot hulp van ontslagen gevangenen die voor het eerst gezeten hadden; en zoo dacht ook het Genootschap tot Afschaffing van den Sterken Drank, waartoe melis reeds tijdens zijne gevangenschap was overgegaan; en zoo dachten de Diakonie, en batenstein, en verscheidene anderen, die melis of zijne vrouw beklaagden en hielpen. Het gevolg daarvan was dat melis, ook zonder werk, vrij goed leven kon, en bovendien nog kans had om agent te

{==126==} {>>pagina-aanduiding<<}
worden, of om kosteloos met zijn gezin naar Noord-Amerika te gaan, dat voor hém zeker meer vóór dan tégen had. Hij werd bovendien geprotegeerd door alle ernstigdenkenden te G., die met den bekeerden zondaar hoog ophadden, met uitzondering van zijn gewezen baas, die hem voor een schijnheilige hield; - doch dat was maar, zeide men, om zich te verantwoorden, dat hij hem in het ongeluk gebragt had. In zulk eene teedere quaestie tusschen de wèlgezinden te G. en den loodgietersbaas zullen wij niet beslissen; maar wel weten wij nog dat, toen de burgemeester vertrokken was, melis tot zijne vrouw zeide: ‘Denkt hij dat ik mal ben om naar dat vreemde land te gaan!’ - waarop zijne wederhelft de verklaring aflegde: dat zij er met geen stok zou zijn heen te slaan, en dat de burgemeester, die wel iedereen naar zijne hand zou willen zetten, aan haar, vrouw melis, geene gemakkelijke hebben zou. Zij wierp het drietal boekjes op eene chiffonnière - die hier met regt dien naam droeg - en van waar Mijnheer van elden nu maar zien moest dat hij zijne prullen terugkreeg.
Als de burgemeester dit gehoord had, zou hij misschien met minder zelfvoldoening aan zijn bezoek gedacht hebben; maar thans zag hij in melis reeds een tweeden vivian, dien bulwer zoo veel honderden schapen geeft, en in vogelaar een nijver man, dien de nood en de gelegenheid om te arbeiden tot een nieuw mensch hadden gemaakt; want van elden twijfelde er niet aan, of de gewezen behanger zou wel te bewegen zijn, als men hem de keuze tusschen hongerlijden en landverhuizen gaf. Vooral van de tusschenkomst van batenstein verwachtte hij veel, en zijn geest spiegelde hem reeds de uitgeruste en reizende landverhuizers voor, die elders vermogende lieden zouden worden, en hier de gemeentekas aanmerkelijk zouden verligten. Dat laatste woog bij burgemeester van elden ook wat.

Eenige dagen later, terwijl de jongejufvrouwen haring onverpoosd arbeiden aan hare loterij, vinden wij Mijnheer batenstein in zijn spreekkamertje, dat echter, bij de reusachtige uitbreiding welke zijn werkkring in de laatste jaren op het gebied der philanthropie ondergaan had, langzamerhand zijne woonkamer geworden was. Voorheen zag men hem meestal in zijn tuin, waar hij de ontwikkeling en verzorging zijner

{==127==} {>>pagina-aanduiding<<}
gewassen gadesloeg; thans sleet hij het grootste gedeelte van zijn dag in het spreekkamertje, om aan de verzorging en ontwikkeling zijner medemenschen werkzaam te zijn. De groote eikenhouten kast, waarin vroeger bloembollen, opgezette vogels, zeldzame kapellen, fac-similé's, schelpen, wapens, gedenkpenningen en rariteiten geborgen waren, was nu gevuld met papieren van de verschillende takken van philanthropie, en mogten die plaatsvervangers geheel en al heterogeen met hunne voorgangers zijn, in zoo verre kwamen zij er mede overeen, dat zij de ‘liefhebberij’ van den eigenaar uitmaakten, en niet minder verscheidenheid opleverden.
Eene ‘liefhebberij’? ja dit was de menschenliefde voor den Heer batenstein, en misschien was het daaraan voor een deel toe te schrijven, dat hij er met zoo veel lust aan arbeidde. Het verschijnsel toch is niet vreemd dat de beoefenaar van eenig beroep of bedrijf ijveriger is voor de liefhebberij waarvan hij zijn fort maakt, dan voor zijn vak zelf. Dit leed er echter bij batenstein niet veel door, want het rentenierschap is nog al bij te houden, en de maatschappij verloor hier dus niet aan de eene zijde wat zij aan den anderen kant won. Hij kon derhalve onverdeeld zijn tijd wijden aan zijne liefhebberij, en wij vinden hem dan ook reeds in den vroegen morgen aan het werk, of liever, audiëntie gevende aan ieder die zijne hulp kwam inroepen. De persoon die zich thans tot hem gewend heeft is onze vogelaar. Hij heeft den raad van van elden gevolgd en, na het drietal boekjes gelezen te hebben, den Heer batenstein opgezocht, die zich intusschen geheel onkundig houdt van vogelaar's gesprek met den burgemeester.
- Geen gemengd huwelijk dus? - vervolgt de philanthroop het onderhoud. - Zijt ge nooit in eene nering geweest?
- 'k Vraag u excuus, Mijnheer! ik ben behanger.
- Zoo, jongen? Ja, een behanger hier in eene zaak te helpen, dat gaat niet. Ben je niet aan den drank?
- Gunst, Mijnheerlief!
- Des te beter, des te beter! Anders...bekeerde dronkaards kunnen hulp krijgen; maar die is zoo eervol niet. Zijn je vrouw en je kinderen allen gedoopt?
- Allen, Mijnheer! en het oudste meisjen is, even als wij, aangenomen, maar ziet u, mijn lidmaatbewijs is niet in orde.
- Maar 't is er toch; dus kun je voor de innere Mission

{==128==} {>>pagina-aanduiding<<}
óók niet in aanmerking komen - vervolgde batenstein. - Hebt ge nooit iets ontvreemd?
- Ontvreemd? Mijnheer! - Vogelaar zou, indien zijne gelaatskleur nog voor verzwakking vatbaar ware geweest, bij die vraag nog bleeker geworden zijn.
- Niet? zoo?!...
Misschien lag er in de woorden van den philanthroop iets dat vogelaar bewoog om liever de volle waarheid te zeggen, en hij vertelde hoe hij in dienst bij den Heer van zolen eens de kluifjes van Fanny voor zich gehouden had.
- Maar gij hebt er niet voor gezeten?
- Neen, Mijnheer!
- Ja, dan kan ik ook op dien grond u niet helpen.
Helaas! vogelaar had om die reden wel zijn ontslag gekregen, en de gunst van den predikant verbeurd, maar hij kon er niet om geholpen worden. Het was te veel en te weinig, even als zijn lidmaatschap: had hij 't bewijs in orde bezeten, de Diakonie zou hem bijgestaan hebben; had hij 't geheel gemist, de philanthroop zou zich over hem hebben ontfermd. Nu ontbrak elke grond, en de rubrieken: ‘slavernij, idioten, gepensionneerden’, welke batenstein aflas, leverden evenmin uitkomst voor den behanger op.
- Landverhuizers - zeide de philanthroop op eens - wat dunkt je daarvan, vogelaar? Jongen! dat ware zoo'n kwaad denkbeeld niet. In Amerika is nog plaats en werk voor duizenden, en met vlijt en spaarzaamheid is daar nog fortuin te maken!
- Dat zegt de burgemeester óók; maar, ziet u, je land en je gezin te verlaten, dat doet iemand zoo spoedig niet.
- Zeg dat niet! In 1854 gingen er 3600 zielen alleen uit óns land, en let nu eens op Ierland, van waar er honderd maal zoo veel naar Amerika trekken....
- Ja, ja, Mijnheer! maar dat zijn Ieren, ziet u.
- Welnu?
- Wel, die wonen dus toch in een vreemd land. Bovendien, Mijnheer! de reis is zoo ver, en mijne vrouw is bang voor den wijden Oceaan - zeide vogelaar, den meest indrukwekkenden naam voor de zee kiezende.
- Als uwe vrouw eens hier bleef, tot gij in de Nieuwe Wereld gevestigd waart; hè? Wij zouden intusschen voor je vrouw zorg dragen.

{==129==} {>>pagina-aanduiding<<}

- Neen, dat nooit, Mijnheer! dan maar allemaal, als het moest; maar, ziet u, mijne vrouw noch ik hebben er ‘zinnigheid’ in.
- Ja, jongen! maar wat wenscht gij dan?
- Och, als Mijnheer een kleinigheidje voor me had. Ik val de Heeren zoo zelden lastig.
- En als dat kleinigheidjen op is, gaat gij weêr naar een ander! Neen, vogelaar! een kerel als gij moet van geene liefdegaven leven: wilt ge naar Amerika, dan kan ik u helpen; zoo niet, dan moet ge maar zien dat gij aan den kost komt.
- Al was het nog zoo weinig, Mijnheer! - vervolgde vogelaar, voor wien het schitterendste uitzigt in de Nieuwe Wereld achterstond bij - één dubbeltje.
- Geen stuiver, vrind! tenzij gij als landverhuizer wilt oversteken.
- Patiëntie dan! - zuchtte de behanger, en ging met loome schreden heen, terwijl hij bij zich-zelven mompelde: ‘dat hij de moeite wel had kunnen sparen om naar den Heer batenstein te gaan’.
‘Hij zal wel komen!’ dacht deze bij zich-zelven, ‘als wij maar eerst wat andere liefhebbers hebben!’ en hij ging de lijst na van candidaten voor de Nieuwe Wereld, waarvan zich intusschen geen enkele zelf had aangemeld. Allen waren er over aangesproken, en de menschenvriend deed dagelijks nieuwe wèlberekende aanvallen op zijne uitverkorenen. Maar de een had zijn brood; de ander dacht het te krijgen; de derde was bang voor de zee; de vierde had eene vrouw die er niets van weten wilde; de vijfe had een zoon onder dienst; bij den zesde getuigde de geest dat hij blijven zou; een zevende was van oordeel dat elk maar voor zich-zelven zorgen moest; een achtste had zijne ‘klantjes’; kortom: batenstein had tallooze argumenten te bekampen, maar toch bleef hij overtuigd, dat als er één schaap over de brug was, de overigen wel volgen zouden, en dat schaap moest vogelaar of des noods melis zijn. Deze toonde zich genegen tot landverhuizing, en plukte daar zoete vruchten van; want om hem niet weêr tot volslagen armoede te laten vervallen, bezorgde batenstein hem menig buitenkansje, en de ‘onwaardige zondaar’, zoo als melis zich-zelven bij voorkeur noemde, genoot in vergelijking met vogelaar het vette der aarde.

{==130==} {>>pagina-aanduiding<<}

Wie met het leven in eene kleine plaats bekend is, zal wel begrijpen dat de pogingen van batenstein en van elden geen geheim bleven. De inwoners praatten er met elkaâr over, en de een wist er al meer van dan de ander. De zaak werd zelfs zoo ruchtbaar, dat een dagblad het berigt inhield, dat de gansche gemeente met den burgemeester aan het hoofd naar de Nieuwe Wereld zou verhuizen, en van dat oogenblik af meldden zich verscheidene personen aan om de reis mede te maken; allen echter op voorwaarde van vrijen overtogt. Een katechiseermeester en een plattelands doctor, beiden zonder praktijk, een onderwijzer van den vierden rang die nergens te regt kon, en dergelijke personen dongen om strijd naar het voorregt de Kolonie te vergezellen. De kolonisten intusschen bleven zoek, en zoo lang men die niet had kon er niet worden voortgegaan.
Wij zeggen niet dat Dominé haring de pogingen tegenwerkte, maar dat hij ze niet in de hand werkte was óók waar. Op den gedenkdag van den slag bij Waterloo, dien men te G. nog altijd vierde, tot groot genoegen van een gepensionneerd kapitein en een soldaat van 1815, schilderde hij de vaderlandsliefde en de gehechtheid aan den geboortegrond zoo roerend, dat elke kiem van landverhuizing wel verstikt moest worden, en hij gaf bij andere gelegenheden ook zeer duidelijk te kennen dat men blijven moest in den kring en het land waar de goede God ons geplaatst had. Die leer vond gretigen ingang, en zoo ver ging zelfs de menschelijke verdorvenheid, dat een paar armen van Dominé's overtuiging gebruik maakten om met landverhuizing te dreigen, ten einde de Diakonie milder te maken.
De zomer ging op die wijze voorbij; de winter kwam. De winter, die niet enkel het stroomende water doet stollen, maar ook den stroom van het maatschappelijk vertier verstijft; die den arbeid stuit, de nijverheid knot, handel en scheepvaart fnuikt, en naast den gezelligen haard en de winter-avond-uitspanningen der rijken, de kommer en ellende en het aantal der armen in driedubbele mate in het leven roept. De eene arbeider na den ander geraakte buiten verdienste, en de inwoners van G. keerden van heinde en ver terug uit de steden en streken waar zij gedurende den zomer aan het werk waren geweest. De Diakonie schrikte bij dien terugkeerenden stoet,

{==131==} {>>pagina-aanduiding<<}
en drong op hartroerende wijze op ruime giften aan. De jongejufvrouwen haring plaatsten de lootjes voor hare loterij bij dozijnen, want het aantal dergenen die deel genomen hadden omdat de Dominé zoo mooi preekte, of de haringjes zulke lieve meisjes waren, werd nu vermeerderd door hen die onder den invloed der nijpende koude tot medelijden werden aangezet. Mijnheer van zolen hing de schellen aan zijne luiken, laadde zijn jagtgeweer en liet zijn waakzamen bulhond des nachts los; en Mijnheer batenstein nam óók zijne maatregelen; en de burgemeester verzocht dringend een detachement bereden maréchaussées, tot handhaving der openbare veiligheid. En terwijl de manschappen langs bosch en veld reden, en de wachtmeester met de notabelen converseerde als een generaal in eene grensvesting, en met den burgemeester zijne krijgskundige operatiën bepraatte, ging deze voort om zijn schema van landverhuizing uit te werken, ten einde het met 't voorjaar in toepassing te brengen. Thans, nu er zoo velen zonder verdiensten waren, begreep hij dat het geschikte oogenblik daar was om voor zijne Kolonie te werven, en werkelijk traden er nu velen toe, die als aanstaande landverhuizers de speciale zorg van het hoofd der gemeente ondervonden.
- Zie nu eens hier, Mijnheer batenstein! - riep van elden op een morgen den philanthroop toe, toen deze zich reeds vroegtijdig bij hem aanmeldde - zie eens hier: wij hebben ál wat wij hebben moeten. Veertien landbouwers, twee timmerlui, twee smeden, vier kleêrenmakers, vier metselaars, een doctor, een onderwijzer, alles en alles vier-en-twintig gezinnen, honderd-dertig personen. Hier hebt gij een staatje....
- Heel mooi, Mijnheer van elden! maar dat was eigenlijk het doel mijner komst niet.
- Gij komt toch niet om de loterij? - vroeg de burgemeester met zekere minachting. - Die trekt morgen eerst.
- Dat weet ik. Ik kom om u kennis te geven dat men heden nacht bij mij heeft ingebroken.
- Wat zegt ge! En dat ondanks onze bereden maréchaussées! Gisteren avond heb ik nog tot twaalf ure met onzen wachtmeester zitten praten over de maatregelen die wij nemen zouden.
- Hij had beter gedaan met een uitstapje langs mijne woning te maken - markte batenstein op.

{==132==} {>>pagina-aanduiding<<}

- En dat men u daar juist toe heeft uitgekozen, u die zoo veel tot welzijn van de gemeente doet!
- Ondank is 's menschen loon, Burgemeester! Enfin, 't is gebeurd, en als hoofd der policie verzoek ik je 't een en ander te komen constateren.
Dien dag sprak niemand over landverhuizing of loterij: de groote zaak was de inbraak bij batenstein, die met elk uur reusachtiger proportiën aannam. De maréchaussées reden uren ver om de schuldigen op te sporen; de veldwachter en geregtsdienaar waren den ganschen dag in de weer, en van elden zelf ontzag geene moeite. Eindelijk kwam hij op den inval melis in den arm te nemen, en met behulp van dezen gelukte het hem nog denzelfden avond een der daders te ontdekken, terwijl na een eerste verhoor ook de twee anderen door de policie werden opgespoord. Helaas! het waren allen aspirant landverhuizers! En ofschoon de burgemeester niet vergat er op te wijzen hoe wenschelijk het was zulke menschen te loozen, vroeg toch de tegenpartij: wat er van eene Kolonie had moeten worden, waar zulke personen onder de stichters waren; en Dominé haring deed uitkomen hoe verderfelijk het voor de goeden zou zijn geweest met boosdoeners voortdurend in aanraking te moeten zijn. De gevallen dat men door getuige te zijn van de ondeugd, deugdzaam werd, waren uiterst zeldzaam, zeide hij, en men mogt die wel op prijs stellen. Melis, die er zulk een treffend voorbeeld van opleverde, en thans weder zulke uitnemende diensten bewezen had - gelukkig dat hij althans nog niet naar de Nieuwe Wereld was vertrokken - mogt daarom niet vergeten worden; en - de opbrengst der loterij werd voor melis bestemd. Bij acclamatie was die beslissing genomen, toen Dominé haring met eenige notabele familiën de trekking bijwoonde, en zelfs de wachtmeester der bereden maréchaussées verklaarde met de hem eigen welsprekendheid: ‘dat zoo'n kerel, die, hij zou maar zeggen, zulke groote diensten had gedaan, wel verdiende beloond te worden’. Maar de burgemeester had nog beter loon voor hem.
Melis was wel de steunpilaar zijner aanstaande Kolonie, maar bij het wankelend vooruitzigt daarop, werd de voormalige inwoner van Hoorn tot veldwachter in buitengewone dienst aangesteld.
En vogelaar - mogt toezien. De gedachte welde soms bij

{==133==} {>>pagina-aanduiding<<}
hem op om zich óók maar eens te laten veroordeelen: 't was met vier moeijelijke jaren gedaan. Maar vogelaar behoorde tot die wezens wien het zelfs aan energie ontbreekt om kwaad te doen. Wij zonderen van dat kwaad natuurlijk uit: leugen en bedrog, want in zijne hoedanigheid van hoofd eens gezins dat leven moest van 't geen het krijgen kon, was hij in de volstrekte onmogelijkheid altijd de goede trouw en de waarheid te huldigen. Het gaat met de weldadigheid als met de protectie: wanneer de een weet dat de ander zich aan een persoon laat gelegen liggen, bewaart hij zijn geld of invloed voor eene latere gelegenheid. Vogelaar vertelde dus aan iedereen dat hij van niemand onderstand genoot, en toen hij na den diefstal bij batenstein bemerkte, met het instinct den schooijer eigen, dat er van de geheele landverhuizing niets komen zou, wendde hij zich als een wanhopende tot den burgemeester, en verklaarde besloten te zijn, het vaderland vaarwel te zeggen. De burgemeester was evenwel verstandig genoeg, aan die verklaring geen onbepaald geloof te slaan, en vogelaar's inconsequentie leidde tot niets.

Daar leefde, in dezelfde enge staat waar de gewezen behanger woonde, eene oude vrouw, die de ingezetenen van G. simpel noemden. Wij wenschen het niemand onzer lezers toe, ooit in dien toestand te geraken; maar het valt toch niet te ontkennen dat onder de armen de simpelen iets vóór hebben. Zij leven in eene andere wereld, eene wereld der verbeelding, waardoor zij het gebrek der werkelijkheid minder gevoelen, en ieder, die de gave des verstands bezit of meent te bezitten, geeft gaarne en mild aan den ongelukkige die de voortreffelijkste aller menschelijke vermogens mist. Gekke maartje ging nooit uit zonder wat op te doen, en zelfs de medebewoners in het arme huisje waar zij hare dagen sleet, duwden haar nu en dan iets toe, waarvoor de simpele zoo dankbaar was als een kind. Zelfs haar volle neef vogelaar bewees haar de onderscheiding, niets aan haar te vragen; eene uitzondering, die allezins opmerkelijk was in hem, die van iedereen wat vroeg, en in geen ander geval het spreekwoord verloochenen zou, dat men het van zijne familie moest hebben.
Maar ook daar waar de geest zich-zelf niet bewust is,

{==134==} {>>pagina-aanduiding<<}
verlaat hij eenmaal het stoffelijk omhulsel. Wat er van die gekluisterde ziel wordt, wat wel hare bestemming wezen zal - de buurvrouwen vroegen er niet naar, toen op een morgen gekke maartje dood werd gevonden op de stevige matras, die eene weldadige dame haar gegeven had, en onder de warme dekens, de milde gift van een barmhartig heer. Het zou gemakkelijker zijn te zeggen waar die matras en die dekens bleven. Vogelaar werd geroepen, en thans, misschien voor het eerst zijns levens, werd een verzoek van hem ingewilligd, en een doodkist en graf voor zijne bloedverwante beschikbaar gesteld.
Vogelaar was eenige erfgenaam - och, dacht hij, kon ik haar klantjes ook maar erven; hij had er wel wat van zijn verstand voor willen missen. Nu was er niets dan eenig oud huisraad en keukengerij. De armoedige boedel was spoedig overgebragt; maar ziet, bij het doorzoeken van de verschillende meubels kwam er zoo veel zilver te voorschijn, als de gansche buurt nog nooit bezeten had, zelfs niet in dien kouden winter toen elk huisgezin twee gulden drie-en-tachtig kreeg om zich tegen de nijpende koude te behoeden.
Ware gekke maartje bedeeld geweest, ook die erfenis zou vogelaar ontgaan zijn. Gelukkig voor hem, had zij slechts van hare klantjes geleefd, en na aftrek der begrafeniskosten, die nu voor zijne rekening kwamen, werd vogelaar de bezitter van een paar duizend gulden.
Dezelfde courant, die in der tijd medegedeeld had hoe gansch G. naar Amerika zou verhuizen, berigtte nu dat zekere l.v., een arm daglooner, onverwacht in het bezit van een millioen was gekomen; maar de inwoners van G. wisten wel beter, dat de som slechts f 50,000, of, volgens anderen, f 100,000 had bedragen. De Dominé merkte op hoe verkeerd hier de liefdadigheid weder gehandeld had door buiten de Diakonie om te gaan. Alles wat gekke maartje gekregen had zou dan teruggegeven zijn, terwijl thans de gevers hun geld kwijt waren en het eigenlijk aan vogelaar hadden geschonken. De burgemeester toonde aan dat hier weder een bewijs geleverd was, hoe verkeerd het geven is; Mijnheer van zolen lachte in zijn vuistje over die nieuwe proeve, ‘dat de armen canailles zijn’; en batenstein betreurde het, dat de vrouw niet liever in eene instelling van weldadigheid was opgenomen, zoo als hij herhaaldelijk had gewenscht.

{==135==} {>>pagina-aanduiding<<}

Maar vogelaar betreurde niets, en belachte thans Diakonie en Gemeentekas, philanthropische instellingen en landverhuizers. Wel zeide de burgemeester dat dit nu een sommetje was om mede naar Amerika te gaan; dat hij voor één vierde eene volledige uitrusting zich kon aanschaffen; voor één vierde zijn overtogt kon betalen; voor één vierde land koopen, en één vierde voor een verlegen oogenblik bewaren - maar vogelaar was niet te bewegen. Hij ‘was niet dwaas genoeg om zijn schat aan de golven toe te vertrouwen’, en daarin gaf de buurt hem groot gelijk. ‘Wie hier wat had behoefde elders niets te gaan zoeken’. Hij bleef dus in zijn vaderland, en leefde van zijne rente.
Och, had hij het gedaan! Twee gulden 's weeks was te G. eene ongehoord hooge bedeeling, en die som had de gewezen behanger thans wekelijks kunnen genieten; dat hem anders zeker nooit zou zijn te beurt gevallen. Hij gaf er echter de voorkeur aan om den eenen gulden na den anderen, of liever te gelijk met den anderen in omloop te brengen. Hij kocht zijne vrouw een ziekenstoel, en zijne jongens een bok. 't Spreekt van zelf dat de hangklok, dat sierlijkste ornament der armenwoningen, niet lang uitbleef, en dat er honderd dingen werden aangeschaft, die nooit werden gebruikt. De dochter, die bij den bakker diende, wilde ‘hooger op’, en raakte buiten dienst; de jongens hadden het t'huis te goed om elders hun brood te zoeken. Op ééne plaats slechts schenen zij het beter te hebben: in de herberg; en daar verschenen zij dan ook trouw. Wat van elden en batenstein ook aanwendden om het gezin een anderen weg te doen inslaan, niets hielp, en al spoedig werd het slot der deur afgedraaid, wanneer moeder vogelaar in hare nieuwe spion een dier heeren zag aankomen. De erfenis van gekke maartje werd op die wijze in minder maanden opgemaakt dan de simpele jaren had noodig gehad om haar bijeen te brengen: wie er simpeler was van de twee zou moeijelijk te beslissen zijn. Genoeg, dat na drie jaren tijds vogelaar precies dezelfde vogelaar was als voorheen, althans wat zijn finantiëlen toestand betrof. Naar ligchaam en ziel, even als in de oogen der ingezetenen, was hij echter thans dieper gezonken dan ooit te voren, en wie hem vroeger nog eene gift mogt toewerpen, had thans slechts een verwijt voor hem.

{==136==} {>>pagina-aanduiding<<}

Zeker, hij verdiende het; en toch, als zij die twintig maal rijker waren dan hij, eens twintig maal meer geërfd hadden, zouden zij dan ook zulke andere menschen geworden en gebleven zijn?
Van landverhuizing was nu geene sprake meer; daartoe was hij te afgeleefd en te lui; en bovendien, de burgemeester liet vooreerst dat thema maar met rust. Van zijne gansche Kolonie toch, die hij in den winter zoo zorgvuldig had bijeengebragt, en die op het papier zulk eene schoone toekomst beloofde, was er met den zomer geen enkele overgebleven. De een na den ander was hem ontsnapt; zelfs melis had zijne vaste betrekking als veldwachter boven die zeer onzekere van landverhuizer geprefereerd. De kleêrenmakers droegen weder even mooije jassen en vesten als voorheen; de smids zaten weder even trouw in de herberg; de timmerlui en metselaars dronken weêr elken dag hun borreltje, en des zondags hun kruikje bier met vrouw en kroost; de poldergasten zwierven weder op den boer, waar zij het vette der aarde genoten, en in de maand Julij was het of er geen December te wachten was, en alom welvaart en overvloed heerschte. Alleen de katechiseermeester en de onderwijzer van den vierden rang bleven zich aanbevelen; en waarlijk al was vogelaar met zijn gezin alleen gegaan, beiden zouden de handen vol hebben gehad.
Dat zou intusschen weinig met het plan van batenstein en van elden gestrookt hebben, en zij zagen dus voorloopig van de uitvoering hunner landverhuizers-denkbeelden af. Maar toch bleef die ‘verplaatsing van arbeiders’ hun eene dierbare zaak, die zij voorstonden en aanbevalen waar zij konden. Aan elkander echter erkenden zij het, dat de raad gemakkelijk is, maar de daad aan het onuitvoerbare grenst, en honderd artikels en vertoogen ligter zijn te schrijven dan twee gezinnen tot landverhuizing te bewegen en ze werkelijk te doen verhuizen; daargelaten nog het geld dat er voor noodig is, en niet overal zoo gemakkelijk gevonden wordt als te G. In den regel is de meerderheid van vogelaar's meening: dat hij die zijn brood heeft het niet elders behoeft te zoeken. Hem die 't niet heeft, wordt het verhuizen door de kosten onmogelijk gemaakt.
Vraagt de een of ander welligt naar de verdere lotgevallen

{==137==} {>>pagina-aanduiding<<}
van vogelaar - zij zijn der vermelding niet waard; zij komen overeen met die van honderden zijner lotgenooten, die men op hun ouden dag bij het een of ander behoeftig gezin besteed vindt: want zelfs voor het armenhuis zijn zij niet goed genoeg. Zijne vrouw ligt op het kerkhof, waar zij op kosten der gemeente begraven is, als zoo menige andere, die in haar jeugd de trots van haar volk was, en hare ‘onafhankelijkheid’ met armoede en gebrek bekocht. Een zijner zoons aspireert om melis op te volgen: althans hij zit reeds in het tuchthuis; zijn tweede draagt de wapenen voor het vaderland in Indië, en zijne dochter is dat pad opgegaan, waarop men, hoe breed het ook zij, zoo zelden keert. Thans echter heeft de philanthropie zich harer aangetrokken. Zijn jongste heeft het beste deel gekregen: het wordt verpleegd op Mettray.
Wanneer ons verhaal geheel fictie ware, zouden wij gezorgd hebben dat de moraal niet ontbrak. Maar er zijn in het werkelijke leven toestanden en gebeurtenissen wier moraal voor ons verborgen is. Wèl kunnen wij de les mededeelen, die Dominé haring er uit afleidde, toen hij voor een oogenblik vergat dat hij aan het hoofd der kerkelijke armverzorgers stond: ‘elk philanthropisch stelsel is menschelijk en beperkt binnen menschelijke voorwaarden: de liefde tot den naaste, zoo als Hij ze geboden heeft, die zelf liefde is, kent grenzen noch perken, rubrieken noch kategoriën, en erbarmt zich over een vogelaar zoo wel als over een melis’.
Van den laatsten gesproken: sedert hij zijne aanstelling als veldwachter bezit, heeft hij van zijn lidmaatschap van het Afschaffings-Genootschap afstand gedaan.




Te huis.

Door Fred. Wijsman.


Blonk nooit een star u, moede zwerver! tegen, 
Als 't nachtlijk floers den hemel had bedekt, 
Die in uw hart de hoop heeft opgewekt, 
Uw kracht versterkte en moed voorspelde en zegen? 

{==138==} {>>pagina-aanduiding<<}

En was ze u dan geen teeken van omhoog, 
Waar 't einddoel ligt van uw onrustig streven, 
Een wenk van vreê, door hemelsch licht omgeven, 
Daar flonkrend aan den donkren boog? 
 
Zoo zweeft het beeld der ouderlijke woning 
Gestaâg om hem die in den vreemde dwaalt; 
Zoo heeft heur glans zijn eenzaam pad bestraald, 
En levenslust verwekt en dankbetooning; 
Den nevel, die de toekomst had omhuld, 
Voor lentegloed en schoonheid doen verdwijnen, 
En, telkens als zijn ijver scheen te kwijnen, 
Zijn borst met nieuwe hoop vervuld. 
 
Want wie is hij die 't hart niet voelt ontgloeijen, 
Wanneer zijn voet de plek weêr mag betreên 
Waar 't eerst de glans van 't zonlicht hem bescheen, 
De vadertraan bij zijn geboort' mogt vloeijen, 
Het moeder-oog zijn stille wenschen las, 
Bij zoet gekoos en zorgelooze spelen, 
Waar 't eerst de lach der lente hem mogt streelen - 
Waar hij als kind gelukkig was? 
 
Voor hem, voor hem geen dierbrer plek op aarde 
Dan 't oord waarin zijn eerste jonkheid vlood. 
Waar ook zijn voet mogt dwalen, hij genoot 
Geen vreugd, die 't heil der onschuld evenaarde; 
Voor hem geen grond zoo mild en rijk bedeeld, 
Dan waar Natuur zich 't eerst voor hem ontvouwde, 
Zijn jeugdig oog verrukt haar pracht aanschouwde, 
Haar harmonie hem heeft gestreeld. 
 
Geen schooner bloem ontplooide hem haar kleuren, 
Dan die ontlook op d' ouderlijken grond; 
Geen vogel die, bij stillen avondstond, 
Het dweepziek hart als vroeger op mag beuren, 
Als vroeger, toen zijn kleene bloemengaard 
Zijn wereld was, die niets dan vrengde teelde; 
Thans blijft hem slechts de erinring van die weelde, 
Nu hij als vreemdling zwerft op aard. 
 
Ginds kon de bloem der heî zijn hart ontgloeijen, 
Hier laat de zon in al haar pracht hem koud. 
Dáár deed 't gesuis van d'avondwind in 't woud 
Somtijds een traan hem langs de wangen vloeijen, 

{==139==} {>>pagina-aanduiding<<}

Thans wordt zijn ziel alleen bewogen door 
't Verlangen naar die onvergeetbre dreven; 
En voelt een poos de kracht in zich herleven, 
Treft soms haar naam zijn luistrend oor. 
 
Dan ziet hij weêr dat dak, met mos omwonden, 
Den lindeboom, die 't koelte en schaduw schonk, 
Waar telken jaar, als 't licht der lente blonk, 
De woudduif 't nest van vroeger had gevonden; 
Dan hoort hij weêr het ruischen van het meer, 
En 't jubellied der hoog gewelfde bogen: 
Een vreugdetraan ontrolt zijn glinstrende oogen - 
En hij is kind gelijk weleer. 
 
Kind als weleer!....o milde droom van weelde, 
Die hem in 't rijk der idealen leidt! 
Waarom een vreugd, zoo kort van duur bereid, 
Als de uchtenddamp waarmeê de zephir speelde? 
En toch 't genot, dat hem dat denkbeeld gaf, 
Is voor zijn hart een onwaardeerbre zegen, 
't Versterkt zijn voet op ongebaande wegen, 
En ligter wordt de doornenstaf. 
 
Dan stijgt de geest hoog boven 't stofgewemel, 
Waar 't Vaderhuis den moeden zwerver wacht; 
Hij denkt aan hen wier togt reeds is volbragt, 
En beeft van vreugd' bij 't uitzigt naar den Hemel, 
Waar vreemdlingschap noch leed meer treffen zal, 
Waar hij weldra, in ongekend verrukken, 
Zijn dierbren weêr aan 't zalig hart zal drukken, 
Bij harp-accoord en psalmgeschal. 
 
God! o, mijn God! geen bede om aardsche schatten, 
Om rang of roem, ontvloeide ooit aan zijn mond; 
Maar geef, o geef, dat de ouderlijke grond, 
Na 't stervens-uur, zijn hulsel zal bevatten, 
En neem hem op in 't Hemelsch Vaderland, 
Waar geesten, die Uw heilgen troon omringen, 
Op onnavolgbren toon, U 't ‘Hallel’ zingen, 
En hooger magt de snaren spant! 

Amsterdam.


{==140==} {>>pagina-aanduiding<<}

De oude nicht.

Eene schets uit het dagelijksche leven.

door Gertrude.

- Lieve nicht! waarom zijt gij niet gehuwd?
Deze vraag werd gedaan door een lief jong meisje van omstreeks twaalf jaren, aan eene tamelijk bejaarde vrouw, wier gelaat, in spijt van menigen rimpel, welwillende goedhartigheid en opgeruimdheid teekende.
- Waarom ik niet gehuwd ben? - antwoordde de oude nicht, terwijl zij eerst hare groote blaauwe oogen naar boven sloeg, en toen haren blik op eene groep vestigde die het penseel van een schilder in verzoeking had kunnen brengen; want petronella, het jonge meisje, hing aan den arm van hare zuster susanna, eene bevallige ernstige Geldersche burgerdochter van twintig jaren. Susanna was de bruid, en de beide zusters hadden zich een geruimen tijd bezig gehouden met het bruidskleed, dat juist te huis was gebragt, te bewonderen, toen petronella eensklaps, met de naïve onnozelheid van een kind, hare nicht de anders tamelijk onbescheiden vraag deed: - Lieve nicht! waarom zijt gij niet gehuwd?
De bejaarde vrouw bewaarde een oogenblik het stilzwijgen, en antwoordde toen met een goedigen glimlach:
- Gij vraagt, lieve nella! waarom ik niet gehuwd ben? Wel, mijn kind! ik heb daar geen bijzondere reden voor gehad; ik heb er zelfs niet over gedacht. Ik dacht slechts aan eene enkele zaak gedurende mijne jonge jaren: aan eenen enkelen zwaren pligt die mij was opgelegd.
- En welke was die pligt, nicht mietje? - vroeg nella, terwijl de meer bescheidene susanna slechts met hare oogen vroeg.
- Gij wilt alzoo de geschiedenis van mijn geheele leven kennen? - hernam de oude goedhartig. - Welnu, waarom niet? Wij hebben nog eenige vrije oogenblikken - luistert dan! Ik ben te Zutphen geboren, en ofschoon ik nu sedert vele jaren te Tiel woon, is Zutphen, in mijn oog, nog altijd

{==141==} {>>pagina-aanduiding<<}
de aangenaamste stad onder de zon. Het is zoo lief, zoo regt landelijk gelegen; ook ken ik geene stad, ja zelfs in Gelderland niet, waar de eenvoudige gulhartigheid zoo gepaard gaat met goede trouw en aangenaam onderling verkeer. Alles is er nog op een deftigen burgerlijken voet ingerigt; men stelt er goede zeden op hoogen prijs - kortom: Zutphen is een juweel van eene stad.
In die stad woonde ik, nu ruim twintig jaren geleden, met mijn eenigen broeder jacob, in een aanzienlijk winkelhuis, dat wij van onze ouders geërfd hadden. Mijn broeder dreef een tamelijk uitgebreiden handel in linnen; ik bestuurde den winkel, en voelde mij gelukkig in deze wereld nuttig te kunnen zijn, tot dat ik de opmerking maakte, dat mijn broeder, die vroeger altijd kalm en vrolijk was geweest, peinzend, somber en zwijgend werd. Hij bezocht niet langer geregeld de linnenmarkten te Deventer en Goor; hij verlustigde zich niet langer des zondags met het spel van den handboog; hij vergezelde mij des avonds niet meer op de wandeling langs de oevers van den IJssel, of onder de hooge linden op de wallen; bijna bestendig zat hij voor zijn lessenaar, rekende, en kwam eerst na lange uren arbeid met een neêrslagtig gelaat aan tafel. Des avonds zag ik het licht van zijne lamp nog langen tijd schijnen, nadat de klapperman het uur van middernacht had aangekondigd; maar hoewel mijn angst met elken dag toenam, durfde ik hem niet naar de oorzaak van zijn leed vragen.
Op zekeren avond - ik zal er tot het uur van mijnen dood aan denken: het was op een zaturdag, den 13den October - kwam jacob uit zijn kantoortjen en zette zich naast mij. De breikous, waaraan ik bezig was, ontviel mijne hand, toen ik zag hoe bleek zijne wangen waren, en eer hij nog had gesproken gevoelde ik reeds dat ons eene groote ramp boven 't hoofd hing. Ik bad in stilte om kracht, en wachtte in eene angstige spanning af, wat mijn broeder zou mededeelen.
- Zuster! - zeide hij eindelijk - ons wacht iets vreeselijks.
Hij ging niet voort; en ik hoorde hoe hij naar adem hijgde, en had de kloppingen van zijn hart kunnen tellen.
- Wij zijn geruïneerd - voegde hij er naauwelijks hoorbaar bij.

{==142==} {>>pagina-aanduiding<<}

- Geldgebrek is niet onherstelbaar, zeide onze goede moeder - gaf ik ten antwoord - wij zullen ons best doen, jacob!
- Was 't enkel oogenblikkelijk gebrek - hernam hij - dat ware nog niets; maar al wat wij bezitten is op lange na niet genoeg om onze crediteuren te betalen, en eer wij twee dagen verder zijn word ik failliet verklaard.
Ik zat sprakeloos als een standbeeld; hij bedekte zijn gelaat met de beide handen, en weende als een kind. Ik stond op, omhelsde hem diep bewogen, en sprak:
- Is er geen middel tot redding?
- Hoe veel moeten wij betalen, den vijftienden? - vroeg hij.
Ik sloeg het boek open en las: ‘Vervallen wissels: 15 October: f 700.- aan de order van den Heer van der poel; f 1,355.- aan de order van den Heer wolf; f 640.- aan....’
Hij viel mij in de reden:
- En den vijf-en-twintigsten?
Ik sloeg dien datum op, en de sommen waren nog veel grooter.
- Ik heb geene drie-honderd gulden meer in kas! - riep hij op een hartverscheurenden toon uit - Verlies op verlies, bankroet op bankroet heb ik gehad, en toch...men zal mij als een onvoorzigtig en roekeloos mensch nawijzen, als een eerlooze, die niet alleen het mijne, maar ook het uwe gewaagd en verloren heb! Arme, arme zuster!
- Het mijne was ook het uwe. Gij hebt wèl gehandeld - zeide ik, en drukte hem de hand.
- Gij kent mij, zuster! maar de anderen? Ik zal mijne oogen niet meer durven opslaan!...
Ik poogde hem tot bedaren te brengen, en bleef den nacht met hem doorwerken, om de balans op te maken. Helaas! alle hoop was verloren. Lieve nichten! God verhoede dat gij ooit zulk een vreeselijken nacht zoudt moeten doorbrengen!
Twee dagen later werd de betaling gestaakt; mijn arme broeder failliet verklaard; en ons huis, vroeger altijd zoo levendig, werd doodsch, en door alle bekenden geschuwd als of er eene pest heerschte.
Men vergunde mijn broeder voorslagen tot een accoord te doen; de crediteuren moesten aan ons huis bijeenkomen. Mijn broeder sidderde zoo dikwijls als er gescheld werd en een der schuldeischers binnentrad, die vroeger onze vrienden geweest

{==143==} {>>pagina-aanduiding<<}
en nu onze regters waren. Eindelijk kwam men zeggen dat allen er waren en op mijn broeder gewacht werd. Die woorden klonken als de bazuin van het Laatste Oordeel. Jacob rees wankelend op; zijn gelaat scheen dat van een doode; zijne blikken waren star en hol, en hij beefde als een riet. Ik zag hem aan met een verbrijzeld hart, en wilde hem moed inspreken, maar de woorden stierven op mijne lippen. Het was een onbeschrijfelijk pijnlijk oogenblik. Mijn hart bloedde bij 't denken aan de vernederingen die hij te verduren zou hebben. Doch hij moest gaan, drukte mij snel aan zijn hart, en - ging. Toen hij de kamer uittrad viel ik op mijne knieën en bad vurig tot God.
Na een uur kwam hij bemoedigd terug. Het accoord was zoodanig, dat wij niets overhielden; maar zijne eerlijkheid had achting, zijn ongeluk medelijden ingeboezemd.
Wij verlieten het huis waarin wij geboren en opgevoed waren, en dat zoo lang het eigendom onzer ouders was geweest, en huurden een paar kleine kamers in eene achterstraat, en leefden daar van den arbeid onzer handen. Mijn broeder werd boekhouder bij eenige winkeliers, en ik verdiende iets met vrouwelijke handwerken; maar de verdiensten waren zoo gering, dat wij, hoe sober we ons behielpen, naauwelijks genoeg hadden om te leven, en er geene hoop voor ons was ooit een penning van de overgebleven schuld af te doen. Ik zag meer en meer hoe mijn broeder onder smart en kommer gebukt ging; hij was somber en kwijnde weg als sneeuw voor de zon. Met elken dag werd hij magerder en bleeker; het vuur in zijne oogen was dat eener onafgebroken koorts. Eindelijk kon hij zijne kamer niet meer verlaten, en ik waakte nacht op nacht aan zijn bed. ‘Niet te kunnen betalen!’ jammerde hij telkens, zelfs in den slaap. Die gedachte, welke hem met rassche schreden ten grave voerde, maakte alle geneesmiddelen krachteloos, en met een bloedend hart moest ik eindelijk van den geneesheer hooren dat het uur van scheiden nabij was. Met Christelijke onderwerping bereidde zich mijn broeder tot den dood. Toen hij zijn einde voelde naderen zeide hij:
- Lieve, goede zuster! met vreugde zou ik sterven als ik u niet achterliet. Wat zult gij beginnen?
- Ik zal werken - antwoordde ik - en beloof u, nooit

{==144==} {>>pagina-aanduiding<<}
moeite of inspanning te zullen ontzien, om eenmaal onze schulden te betalen. Ik ken uwen vurigsten wensch, mijn dierbare broeder! en zal immer trachten te doen wat gij gedaan zoudt hebben.
Het was een oogenblik als of hij herleefde, toen ik hem dit gezegd had, en hij sprak met vuur:
- Zoudt gij dat waarlijk, lieve, goede zuster? Zou ik durven hopen?...
- Ik beloof het u - hernam ik - ja, ik beloof u, mij geene rust te zullen vergunnen zoo lang onze naam niet geheel vlekkeloos is.
- O, hoe verzacht mij die belofte den doodstrijd! - riep hij uit - God sterke u daartoe, en vergelde u al het goede dat gij aan mij gedaan hebt!
Dit waren zijne laatste woorden; van toen af werd hij steeds kalmer, en kort daarna blies hij den adem uit. Nu stond ik alleen op de wereld, en had daarenboven met meer liefde dan voorzigtigheid eene zware taak op mij genomen.
Toen de laatste eer aan mijnen broeder bewezen was, deed ik mijn best om in de eene of andere betrekking geplaatst te worden. Ik schreef ook aan uwe grootmoeder, lieve nichten! Zij was eene verre bloedverwante van mij, en het antwoord was in alle opzigten gunstig. Slechts weinige dagen daarna was ik reeds hier, in dit oude huis, als winkeldochter, en regt in mijn schik dat ik weêr met de el en de schaar had om te gaan. Ik gevoelde mij bovendien gelukkig in den omgang met uwe grootmoeder, eene eerwaardige, deugdzame vrouw; en met uwe moeder, toen een jong meisje, en even goed als zedig, even bevallig als werkzaam. Maar altijd dacht ik aan de belofte mijnen broeder gedaan, en poogde van mijn gering salaris iets over te sparen, en dat gelukte mij in zoo verre, dat ik na verloop van drie jaren eene kleine som aan den Curator in het faillissement konde overmaken. Ik deed dat, en hoewel 't maar was als een druppel in eenen emmer, verloor ik toch den moed niet, en kocht mij noch fraaije kleedjes, noch gouden oorringen, noch kanten mutsen, maar kleedde mij eenvoudiger dan anderen, en spaarde maar immer voort. In weerwil echter van de stiptste zuinigheid, zoude ik er toch niet in geslaagd zijn onze gehate schulden te voldoen, indien de Voorzienigheid mij niet te hulp ware gekomen.

{==145==} {>>pagina-aanduiding<<}

Op zekeren morgen ontving ik een brief met het postmerk Middelburg, en - stelt u mijne ontroering en vreugde eens voor! - in dien brief meldde mij een notaris niet alleen dat een naaste bloedverwant in Zeeland overleden was, en eene aanzienlijke fortuin had nagelaten, maar ook dat hij zonder testament was gestorven, en ik dien ten gevolge als zijne eenigste erfgename werd beschouwd. De brief ontviel mijne bevende handen. O, mijne kinderen! het geld heeft een verbazend grooten invloed op onze arme harten, en hoe zeer moet men zich-zelve mistrouwen als de last van den rijkdom op onze schouderen wordt gelegd! Ik was een eenvoudig winkelmeisje, en toch, zonder te weten hoe, waren mijne gedachten in hetzelfde oogenblik reeds geheel veranderd! Ik dacht aan duizenderlei dingen; onder anderen aan het fraaije huis met den grooten tuin, dat biertegenover te koop was; - ik dacht aan zijden kleedjes, aan mutsen met echte Brabandsche kant, aan gouden halsketenen en armbanden; - ik stelde mij het leven voor dat ik dáár, in dat mooije huis, door twee meiden bediend, leiden zou; - ik wilde veel lezen, weinig arbeiden, en, dat was het eenige goede onder al mijne droomen: ik wilde veel wèl doen aan de armen.
Ja, ja, in wat voornemens verdwaalde ik niet door die onverwachte tijding! Eene dame wilde ik worden, en de eerzucht spoorde mij tot weldadigheid aan - maar ik vergat reeds regtvaardig te zijn! Ter goeder ure echter voerde mij de herinnering naar het sterfbed mijns broeders terug, en de belofte werkte. Er klonk wel eene stem in mijn binnenste om mij op een dwaalspoor te brengen met allerlei drogredenen: ‘Betaal langzamerhand; geniet zelve het geluk dat u zoo onverwacht toevalt!’ fluisterde die booze mij in; maar de goede engel van 't geweten hield de vraag mij voor: ‘Is 't niet beter al uw leven arm te blijven en den eed te houden aan uwen broeder gedaan?’ - Ja, antwoordde ik toen overluid: arm, maar gerust wil ik leven!
Onmiddellijk schreef ik aan den notaris te Middelburg wat er gebeurd was, en verzocht hem, om, zoo spoedig mogelijk, al wat mijn broeder was schuldig gebleven aan den Curator voor de schuldeischers te doen geworden. Zes maanden later ontving ik in behoorlijken vorm eene volledige quitantie van al die crediteuren of hunne erven. Dat was een

{==146==} {>>pagina-aanduiding<<}
heerlijke dag! Dat gewigtige stuk was mij een zachter en kostbaarder hoofdkussen dan 't fraaiste en edelste van dons en kant. Het matige sommetje, dat er na de betaling der schulden was overgebleven, plaatste ik in den handel van uwe grootmoeder, en zonder te spreken van hetgeen ik gedaan had, bleef ik de eenvoudige, zuinige winkeldochter, en liet de wereld in onzekerheid, hoe veel ik toch wel geërfd had.
Juist op dien tijd kwam de echtverbindtenis van uwen vader en uwe moeder tot stand. Toen alles daartoe te Tiel in gereedheid was kwam uw vader met den zijnen (uwen grootvader), toen linnenfabrijkant te Goor, tot het voltrekken der echtverbindtenis over. Aan het eerste vriendenmaal zeide eensklaps deze uw grootvader tot uwe grootmoeder:
- Ik heb groote vrees gehad, lieve Jufvrouw van duren! dat dit door ons zoo gewenschte huwelijk niet tot stand zoude komen; want een paar maanden geleden liep mijne soliditeit, door belangrijke verliezen, groot gevaar, en de zoon van een gefailleerde zou niet waardig zijn geweest uwe dochter te huwen.
- En gij hebt mij daar niets van gezegd, oude vriend! - antwoordde uwe grootmoeder op den toon van zacht verwijt.
- Wat zal ik zeggen? Ik wilde het vermogen mijner vriendin niet op het spel zetten na het mijne te hebben verloren. Verbeeld u, ik dacht mij geruïneerd en op het punt van mijne betalingen te moeten schorsen; maar geheel onverwacht kreeg ik een brief van eenen notaris te Middelburg, met uitnoodiging om te disponeren over eene aanmerkelijke som die ik eenige jaren geleden in een faillissement heb verloren, en waarvan ik nimmer had durven hopen een penning terug te zien. De debiteur was zelfs niet verpligt mij nog iets te betalen, want gelijk al zijne schuldeischers had ik met hem geaccordeerd. Die daad van hoogst zeldzame eerlijkheid heeft mij gered, en aan haar alleen heb ik nu 't geluk te danken aan uwe zijde te zitten, en uwe beminnelijke dochter als de bruid van mijnen zoon te begroeten.
Terwijl de oude fabrijkant dus sprak, voelde ik bijna geen grond, en bloosde van 't hoofd tot de voeten. Ik verbeeldde mij dat alle oogen op mij gevestigd waren. Maar niemand vermoedde het wezenlijke der zaak - dank hebbe het beleid

{==147==} {>>pagina-aanduiding<<}
van den Middelburgschen notaris, dien ik 't zwijgen met nadruk had opgelegd; want ik had natuurlijk zeer goed geweten dat de Heer lambert te Goor de voornaamste was der schuldeischers van mijn ontslapen broeder.
Nu kwam ik een oogenblik in verzoeking om mijn geheim te openbaren, en het genot te smaken van de dankbetuigingen en lof, die mij zouden worden toegezwaaid; maar ik triomfeerde over mijne ijdelheid en zweeg; want ik bedacht dat er daden zijn, die, om Gode aangenaam te wezen, door niemand gekend moeten worden dan door Hem.
Uwe ouders huwden, en ik verliet hen niet: hun geluk, en later het uwe, was ook het mijne.
- O, lieve nicht! - riep susanna uit - wij zullen uwe edelmoedigheid en goedheid nooit vergeten!
- Mijne edelmoedigheid en mijne goedheid, lieve nichten! waren de bronnen van mijn eigen geluk. Mijn klein vermogen is niet ongezegend gebleven.
- De armen zouden daar iets van weten te zeggen! - sprak susanna.
- Ik heb eenvoudig, stil en zuinig geleefd - hernam de oude nicht - ik ben oud geworden zonder het te weten, zoo kalm en eenvormig zijn mijne dagen verder henengevloden, en ik verwacht met een gerust gemoed het uur waarin 't Gode behagen zal mij tot zich te roepen.
- Maar, lieve nicht! - vroeg nella, schroomvallig - zijt gij inderdaad gelukkig geweest?
- Zonder twijfel, meisje! gelukkig tot op den grond mijns harten, omdat ik een heiligen pligt heb vervuld, omdat ik anderen steeds heb lief gehad, en omdat mijn leven niet geheel en al nutteloos is geweest. Met die drie zaken is men altijd gelukkig. Maar, lieve kinderen! het wordt tijd susanna te kleeden! Laten wij hopen dat zij eene goede echtgenoote, en gij eene goede oude vrijster wordt! Nella! wilt gij dat?
- Wij zullen zien, lieve nicht! - antwoordde nella schalksch - in elk geval is er geen haast bij.

Oude spreuken.

(Ingezonden.)

Als de duivel iemand ledig ziet, geeft hij hem meestal werk.

{==148==} {>>pagina-aanduiding<<}

Zoo wij ons-zelven niet vleiden, zouden wij niet toegankelijk zijn voor de vleijerij van anderen.

Nijd is een stellig teeken van de meerderheid van den benijden persoon.

Tegenspoed is de beste school voor wijsheid.

Uitstel is een dief van den tijd.

Toen aan sokrates gezegd werd dat zijne regters hem ter dood veroordeeld hadden, sprak hij: ‘En heeft de Natuur niet hetzelfde vonnis over hen geveld?’

Hij die met eede bevestigt, toont dat zijn eenvoudig woord niet genoeg is.

Hij houdt de beste tafel, die er het beste gezelschap aan heeft.

Zij die zich beroemen op inwendig licht, zijn veelal donker en somber naar buiten.

Er is een groot verschil tusschen bidden en gebeden opzeggen.

Niets kan eerwaardig zijn dat niet deugdzaam is.

Van iemand die lang leefde kan niet gezegd worden dat hij onverwacht stierf.

Als wij onze driften niet beheerschen, kunnen wij zeker zijn dat zij óns zullen beheerschen.

Wie gewoon is álles te zeggen wat hij weet, zal doorgaans méér zeggen dan hij weet.


{==149==} {>>pagina-aanduiding<<}

Mengelwerk.





Eene zoogmoeder.

Novelle door J.J. Cremer.

't Is stil in het vertrek waar wij onzen lezer binnenvoeren.
Stil! zeer stil!
Alleen het eentoonige ‘tik-tik’ van de fraaije pendule, die, in het midden van twee bronzen engeltjes, op den schoorsteenmantel prijkt, breekt die stilte af, of, beter, doet haar des te sterker uitkomen.
Eene zwaarlijvige vrouw, met een goedig gelaat, zit op den achtergrond in diep gepeins...diep...? Zóó diep, dat ze er geheel in verloren is. Zeer nabij die zwaarlijvige staat iets, dat aan ‘'t begin’ doet denken; 't is een meubel, dat met een kleed werd omhangen, waarvan de kleur die der hope is; een voorwerp 't welk der verloofde maagd bij 't aanschouwen een blosje op de kaken verwt, en den jongen man het hart met zuiveren wellust vervult; een meubel, dat, voor de eerste maal in zoo'n stille, rustige kamer geplaatst, doet lagchen en roemen en, voor de....maal (*) daarbinnen gebragt - er zijn uitzonderingen - doet voorhoofdrimpelen en grommen.
Bij die zwaarlijvige vrouw, lezer! staat een voorwerp waaraan men van buiten heel wat geweld pleegt, dat meestal ontzettend gesleurd en ijselijk getrapt wordt, om het inwendige tot rust te brengen. Een voorwerp 't welk die zwaarlijvige gaarne, al ware het ook voor de twintigste maal, weder gevuld ziet; gevuld, omdat die vulling in een ongewoon naauw verband staat met de gevuldheid van haar tamelijk grooten knipbuidel. Een voorwerp, eindelijk, dat gevoeglijk de twee-
{==150==} {>>pagina-aanduiding<<}
lingzuster van de braadkindermachine mag genoemd worden, die men in de wandeling een vuurmand noemt.
Ja, lezer! gij bevindt u met ons binnen eene kraamkamer, die blijkbaar met de grootste zorg werd ingerigt.
Sla den blik in 't ronde, hoe fraai, hoe gemakkelijk is alles! De zwaarlijvige - zie...zij-zelve ligt in eene prachtige Voltaire! Zie, hoe alles wat zich binnen dat vertrek bevindt een eigenaardig - wij zouden haast zeggen: een kraamkamerachtig - karakter heeft; zie, tot zelfs het porseleinen transparantplaatje toe, dat het licht der vlammende waspit moet temperen; zie, hoe zij 't beeld van een biddend kindje in haar wiegje geeft, en lees wat daaronder staat:

Lieber Gott! mach mich doch from, 
Das ich in den Himmel komm. 

Stil...de kleine slaapt, de teedere jongen, die den eersten levenskreet liet hooren toen de wijzers van het uurwerk de laatste maal nagenoeg in dezelfde rigting stonden als ze nu staan; hij rust...ja, degelijk rust hij na de gevaarlijke kunstbewerkingen die de zwaarlijvige hem deed ondergaan; hij rust, en hoe jong ook, heeft hij reeds ondervonden dat er in 't leven veel droevigs is.
Daar zijn luijers, spelden, vuurmanden. Zij knellen - prikken - branden.
Stil...ook de dikke slaapt, en ze droomt dat ze een vorstentelg bakert, en droomende glimlacht ze, en, droomende schuift ze de schouderbladen.
Stil...daar links staat het groote ledekant. Ook zij die den eersten levenskreet van haren lieveling vernam...zij slaapt.
Wilt ge die zware gordijn ter zijde schuiven, om de gelukkige slapende te beschouwen; wenscht ge haar schoon, maar bleek gelaat te zien, waarop de glimlach van innigen dank te lezen staat...?
Wilt ge...? Doch, neen...laat af; hoor...daar klinkt een voetstap op het portaal. Zie...de deur wordt geopend...De jonge vader treedt het vertrek binnen. Wat ziet hij bleek...! Hoe dof staan zijne oogen! Hij nadert het wiegje van zijn eerstgeboorne...het kleed wordt opengeslagen; het wichtje slaapt, en toch...toch vat hij het in zijne armen, hij kust het, en kust het weder. Een pijnlijk kreetje ontsnapt den mond

{==151==} {>>pagina-aanduiding<<}
des kleenen - liefde geeft dikwerf pijn. - Eensklaps sluit hij het kind aan zijne borst, werpt een dekkleed over het teedere schepsel en...snelt met zijn schat ter deure uit.
Waarheen?
Ziet gij die deur aan gene zijde van het portaal...? Hij gaat er binnen; ook dáár staat een ledekant; maar, de gordijnen zijn geheel ter zijde geschoven.
Wat is dat...? Wie ligt daar...?
Slaapt de gelukkige moeder niet in de kamer waar wij het eerste binnentraden, achter die gordijnen, met den glimlach van dank op het schoone gelaat...?
Leeft zij niet nabij het leven van haar leven, dat zij verder met het hare zal voeden? Trok zij zich om zwakheid terug, wijl de kinderkreten haar 't zwakke hoofd vermoeiden?
Ligt ze daar de jonge moeder en slaapt ze...?
Ja...ja, ze slaapt; maar zie hoe de echtvriend met den zoon, met zijn willem, in de armen haar nadert. Hij vreest niet, haar slaap te zullen storen...hoor...hij jammert luide: ‘O! God! O! God!’ Zie, hij steekt het kind der slapende toe, hij drukt de kinderlippen tegen de wang der moeder...zie...zóó had hij haar den kleine zoo graag aan den vollen boezem gedrukt; maar ook het jongske voelt dat het ‘zijn hemel’ niet is waartegen de vader hem legt; een kreet ontsnapt aan zijne lipjes. Zij ligt stijf, zij ligt koud, die schoone en jeugdige moeder, en hij, de verlaten echtgenoot, brengt het kind, waarvan ze zamen spraken, waarover ze zamen dweepten, waarvan ze in 't vooruitzigt reeds weelde hadden, naar 't wiegje terug, en keert toen naar de straks verlaten kamer weder, want, lezer! gij zaagt het...achter die zware gordijnen in het kraamvertrek slaapt de moeder niet.
Houdt ge niet van die tafreeltjens, lezer! waar zoo van akeligheden en dood in voorkomt; houdt ge niet van die kraamkamers waar de eerste vedel, in 't orchest van huwelijksheil, ontbreekt? Kunt ge een traan niet weêrhouden omdat ge er ook eene hebt gekend waarin 't geween den vreugdekreet zoo ras verstommen deed? Houdt ge niet van die kraamvertrekken waarin zich alles bevindt wat daar gewenscht kon worden behalven zij die 't kindje lief had vóór dat ze 't zag, en voor haar pandje waakte eer ze 't aan haren boezem kon drukken...? Zeg, hoort ge er niet gaarne van,

{==152==} {>>pagina-aanduiding<<}
omdat ge ook eene zuster of vriendin hebt lief gehad, die leven voor leven ruilde, wier graf ge nog somwijlen bezoekt met het kind dat háár nooit kende? Man en vader! leest ge er niet gaarne van, omdat de herinnering van dien donkeren levensdag u 't harte op nieuw met weemoed vervult? O! wanneer een goede geest uw leven dooraâmt, en willig in 't lijden deed berusten, dan...ja, dan treedt ge liever, en gaarne, met ons die kleine woning binnen, waar de hangklok, aan beide kanten met een fraaijen paauwenveêr versierd, aan den wand tikt. Ja, gij volgt ons gaarne, en ziet er de teenen wieg, waarin de bonte prop met het vuurroode kopje ligt, terwijl de man bij den steenen vuurmand gezeten - die van boven met spek en ham gevuld is - de roode en witte luijers keert, nu eens den jongen, den ‘lekkeren apekop’, ‘Goddank!’ aanschouwende, en dan weder den appel wendende, die in den heeten gloed pruttelt, ‘om er moeder de vrouw, als ze wakker wordt, eens even van te laten proeven’.
Zie...daar komt beweging in de teenen wieg; twee roode knuistjes werken naar boven; de man bespeurt het, en terstond plaatst hij den voet op de wiege-treê, en spant al zijne krachten in om den kleine in slaap te houden, want ‘geertje is nog slap, en rust is haar noodig’.
Maar, neen...de prop met het roode kopje leeft, en wil leven. Hoor...'t gekraai klinkt door het kleine vertrek. Zie...ook in de bedstede, dáár in dien hoek, roert zich de slapende. ‘Heija! heisa! suja, suja, deine’ zingt peter zachtkens, terwijl hij de slaapplaats van 't jongske zoo snel mogelijk doet heen en weder gaan; 't baat niet; 't gekraai wordt schreeuwen, en geertje blikt naar de wieg, en roept haar echtvriend toe: ‘Kom, peter! geef 't ventje maar hier!’ en peter zegt: ‘Nou, mopske! er uit maar!’ en 't levende rolletje tilt hij omhoog, en drukt het roode hoofdje tegen zijne gebruinde wang, legt het daarna in den arm der moeder, en terwijl peter zich zijdelings op den bedsteê-rand nederzet, mokkelt geertje haar krijtend jongske, en terwijl peter op geertje en franske nederziet, en later naar de bedsteê-zoldering blikt...‘Goddank! Goddank!!’ pruttelt en sist de appel sterker, tikt de hangklok als altijd en, klokt het tevens in de bedstede. 't Jongske klokt aan de moederborst, en peter wrijft zich de handen. 't Is leven in dat kraamvertrek; alles leven!...

{==153==} {>>pagina-aanduiding<<}

Weinige dagen nadat wij met onzen lezer de beide kraamvertrekken bezochten, trad de jonge moeder, geertje willems, hare woning uit.
't Was buiten warm, en daarbij had geertje zich zóó toegestopt, dat ze met gerustheid de wandeling kon maken waartoe ze werd uitgenoodigd en, al verzelde peter haar niet, omdat zijne bezigheden hem op het veld riepen, toch was geertje niet alleen, want...ze droeg den kleinen springer op haar arm; 't kind waarvan zij - zij-zelve - moeder was.
Moeder geertje had er weinig voldoening van dat ze reeds den zevenden dag na de groote gebeurtenis met haar zoontje door 't dorp liep, want geen enkele kennis ontmoette zij op haren weg, en de molenaar, die haar even buiten het dorp voorbijreed, riep simpel: ‘Dag, vrouw willems!’ - Heere, mijn tijd! als of er niets bijzonders gebeurd ware, als of hij niet eens wist dat ze een jongen had, en 't lieve kind, dat ze onder den doek droeg, voor een roggebrood hield!
Intusschen vervolgde geertje haren weg, en hield eindelijk voor het geopende hek eener buitenplaats stil, op welks posten ‘Land-heil’ te lezen stond.
‘Hier is 't’, zeide geertje bij zich-zelve, en het hek binnentredende liep zij op de huisdeur toe, en...schelde.
Na verscheidene minuten te hebben gewacht, werd de deur eindelijk door een knecht geopend, die vrouw geertje vraagde, wat zij verlangde, er bijvoegende; ‘'k Dacht dat je de ezelin waart, en daarom heb je wat langer gestaan’.
- De dokter heeft mij gezonden - antwoordde geertje. - Ik heet vrouw willems, en zou den jongenheer...u weet wel.
- Ha! zoo? - antwoordde de knecht, terwijl hij met zijn linkeroog knipte - dan sloeg ik den bal toch zoo geheel niet mis; wil je maar binnen komen...Zóó...'k zal 't aan de baker en mijnheer zeggen.
Hij zal het aan de baker en aan mijnheer zeggen.
Ha! 't zal dus hier de woning zijn...
Ja wel, lezer!...de woning waarin God een kind gaf, doch waaruit Hij de moeder tot zich nam.
Zie maar; daar buiten voor de huisdeur, daar zult ge nog de sporen ontdekken van verscheidene rijtuigen, die weinige dagen geleden om het gazon reden. Gij kunt het niet onder-
{==154==} {>>pagina-aanduiding<<}
scheiden, maar toch, een dier sporen liet het groote, zwarte rijtuig na, dat uit de naburige stad reeds vroegtijdig naar het dorp werd gezonden; het vreemde rijtuig, dat veel bekijks had, en waarvan de voerman, volgens de verklaring van eenige boerenjongens, er uit had gezien als of hij de duivel in eigen persoon was; het zwarte rijtuig, dat eene gade had weggevoerd uit de armen van een haar schier aanbiddenden echtgenoot; weg van het teedere pandje dat ze aan de zorg van andere vrouwen moest achterlaten; weg van de plaats waar ze een kortstondig ‘landheil’ smaakte om, door den grooten sikkelvoerder getroffen, reeds in jeugdigen leeftijd een oord van hooger en eeuwig heil binnen te gaan.
En weinige oogenblikken nadat geertje den drempel der rijke woning betrad, bevond zij zich reeds binnen de kraamkamer, en de zwaarlijvige vrouw knikte haar vriendelijk toe, en gaf haar een stoel; en een heer, die erg bleek zag, zeide ook: ‘Dag, vrouwtje!’ en keek toen plotseling naar eene andere zijde, en de baker zeide eindelijk, dat vrouw willems 't zeker wel gehoord zou hebben...
- Ja wel.
- En of ze dan genegen zou zijn...om?...
- Ja wel.
- En of ze dan haar eigen jongske pap zou voeren? want dat ze zeker voor twee niet genoeg...
Maar, neen, lieve Hemel! neen, franske om een ander te kort te doen, dat kon in 't geheel niet. Met Gods hulp zou ze beiden het noodige verschaffen. Met Gods hulp, eerstens, omdat ze medelijden met het moederlooze kind had, en tweedens, omdat de tijden slecht, ja, bitter slecht waren.
En de baker nam toen den kleinen willem uit de ijzeren wieg, en geertje sloeg den doek op waaronder haar jongske lag.
Wat zag dat jongeheertje flaauw en bleek en min!
Wat zag franske vol en rood en stevig!
En moeder geertje kon een traan niet weêrhonden toen ze dien schralen stakkert zag; den stakkert, die geene moeder had, en gebrek leê, en, ze gaf haar goffert aan de dikke vrouw, nam het andere wicht, dat pijnlijk kreet, in hare armen, maakte eenige haken van haar bonten jak los, en, toen het kort daarop in de rijke kraamkamer klokte zoo als peter het in de bedstede hoorde, toen stond de bleeke heer met

{==155==} {>>pagina-aanduiding<<}
den blik strak op zijn zoontje gevestigd voor de vrouw die in de regten eener onvergetelijke gade was getreden en...een nare kreet klonk door het vertrek: die aanblik was te smartelijk voor den verlaten echtvriend, hij snelde ter deure uit; maar toch, zijn zoontje klokte, en klokte voort, en toen het kind ten laatste verkwikt de oogjes sloot, toen was het als of er een dankbaar lachje om zijne lipjes speelde; hij toch wist het niet dat die boezem, waaraan hij was ingeslapen, niet de boezem zijner moeder was.
Weder nam de zwaarlijvige den kleinen willem, en weder nam geertje haar franske; ook hém gaf ze te genieten, en vóór ze henenging drukte zij het mondje van haar dik boertje op de lipjes van het schrale heertje, en 't was toen als of die slapende kinderen beiden lachten...lachten als broeders...broeders van denzelfden boezem.

Gods zegen ontbrak aan moeder geertje niet; en ofschoon ze haren Helper dankte, toch was ze trotsch, dat ze haar eigen kind te gelijk met den jongenheer van ‘Land-heil’ een heel eind over 't jaar had henengebragt.
Neen, zij was niet ijdel de eenvoudige vrouw, maar toch, ze kon het zich niet ontveinzen dat ze iets méér dan gewoons gevoelde, wanneer ze na verloop van een paar jaren die beide kinderen ‘als of zij van éénen tuk’ waren, door het gras zag rollen, of in 't zand spartelen, terwijl haar franske tegen 't jongeheertje maar glad weg: ‘wimpje’, zeide. Zij had er toch voldoening van, dat het zoontje van den rijken heer haar altijd zoo vrolijk te gemoet huppelde, wanneer ze 't hek binnenkwam, en zich blijde toonde, blijder nog dan wanneer hij aan de hand van den steeds diep bedroefden en immer strakker zienden vader voortliep. Ze had er voldoening van, al gevoelde zij ook het diepste medelijden...medelijden, met den rijken, maar tevens zoo armen eigenaar van ‘Land-heil’.
Zij noemde den rijken man arm, omdat hij háár miste die hij zoo innig had lief gehad; zij noemde hem arm...niet vermoedende dat naauw vier jaren na den zaligen trouwdag, ook zij arm zoude wezen; arm, nog armer dan de vader van haar voedsterzoon; want...geertje zou weduwe worden, en met den man, dien zij als haar leven beminde, haar steun en kostwinner verliezen.

{==156==} {>>pagina-aanduiding<<}

Schrikkelijk lot dat haar te wachten stond! En toch...toch gebeurde 't zoo.
Ja, de arme vrouw weende bittere tranen toen zij het stoffelijk overschot van haren peter naar den stillen Gods-akker had vergezeld, en tot het bewustzijn kwam, dat ze nu alleen stond...alleen! om te zorgen voor zich-zelve en voor haar lieven knaap.
Zie, daar bedekt ze met de beide handen het aangezigt, en jammert: ‘O! God! o! God!’ en ze stoot den kleinen jongen van zich af, die onschuldig vraagt: ‘Of vader dag is?’ Doch nu...'t geween van den ontstelden knaap wekt haar; het kind, dat ze van zich stiet, trekt ze weder tot zich, neemt het in hare armen, sust en streelt het, en terwijl ze ten laatste den blik door het venster in de heldere lucht slaat, voelt zij zich door den geest van Hem, dien ze daar even klagend aanriep, gesterkt, en roept ze: ‘Franske! franske! God zal ons niet verlaten! Uw vader, mijn jongen! zeide nog kort vóór zijn heengaan: ‘God is een helper van weduwen en weezen.’
Niet te vergeefs had zij op den bijstand des Eeuwigen gerekend, want hij die het behoud van zijn kind, naast God, aan haar moest danken, hij nam de arme vrouw met liefde in zijne woning op, gaf aan hare zorg zijn jongen over, die jubelde dat geertje-vrouw altijd bij hem zoude blijven, en evenzeer juichte dat franske niet weder zou heengaan; franske, met wien hij zoo gaarne rolde, zoo gaarne huisjes bouwde, of steentjes zocht, en bloempjes plukte.

Lezer! de jaren uwer kindschheid zijn voorbijgegaan. Die jaren, zij staan u doffer of levendiger voor den geest, naar mate uw geheugen zwakker of sterker is. Maar 't zij dan in mindere of meerdere mate, toch herinnert gij u levendig enkele voorvallen of oogenblikken, als lichtpunten te midden eener nevelachtige onzekerheid.
Gij stondt aan den schoot uwer moeder, die er zoo lief en zoo goedig uitzag...Gij bevondt u in een onmetelijk en onbegrijpelijk groot gebouw, naast die zelfde moeder, of wel naast eene die men uwe kindermeid noemde, gezeten, en hoordet ontelbare menschen luide zingen, en een man, in een groot hokje geplaatst, zonder ophouden en zeer langdurig

{==157==} {>>pagina-aanduiding<<}
spreken, terwijl men u pepermuntjes gaf en gij vreesdet altijd daar te zullen blijven...Gij hebt geloopen met een grooten appel in den zak, lang, zeer lang, en hebt er telkens met uwe nageltjes een keepje uitgeplukt...eenigen tijd later hebt ge...iets pijnlijks gevoeld en...bitter gehuild...de appel lag, als van de pokken geschonden, op eene tafel, en...uwe oogen deden zeer toen gij hem aanzaagt...Gij waart...doch, neen, gij herinnert u reeds méér dan wij bij u in 't geheugen zouden kunnen terugroepen en, terwijl ge in gedachten het kleine lidteeken beziet dat ge aan uwe linkerhand hebt...(op dien middag met dat pennemes!)...denkt ge, waar zijn ze toch die dagen der jonkheid...? Hoe schromelijk is alles veranderd; en toch ik ben nog ik gebleven!
Verschooning, Mijnheer! maar uw ikheid van vóór twintig jaren had een zwarten kroeskop, terwijl uw tegenwoordige ikheid een kalotje broodnoodig heeft om het weinig gepeperdezoutte op uwen schedel, tot wering der zinkings, te hulp te komen.
Wel zeker, Mevrouw! ge zijt nog wel precies dezelfde, en, gij gelijkt ook wel sprekend op Mejufvrouw uwe oudste dochter, die morgen met u in de wereld zal verschijnen; maar, 't moet u toch niet te zeer verwonderen indien aller oogen charlotte zullen volgen, en gij...lieve Hemel! wij zouden onbeleefd worden.
- Waar zijn ze toch die dagen? Wat is alles veranderd!
Die woorden, lezer! werden ook geuit door een persoon, die wel is waar de twee kruisjens naauw achter den rug had, doch niettemin met regt zoo spreken kon.
En hij, die de gezegde woorden binnen 's monds sprak, stond achter de toonbank eener kleine komenij-winkel in de groote hoofdstad, en blikte langs stijfsel- en kandij- en blaauwselflesschen - waartusschen kleine broodjes en hompen kaas, benevens zwavelstokken en stukken pruimtabak op planken voor het venster lagen - in eene schuine rigting naar boven, en zag van Gods lieven hemel, door eene opening van twee hooge schoorsteenen, die zich uit het huis tegenover den winkel verhieven, juist zóó veel, dat eene vierpondsche vetkaars, daartusschen gehangen, het schoon geheel en al zoude benomen hebben.
Ja, lezer! ofschoon gij u-zelven gaarne hoort toevoegen, dat

{==158==} {>>pagina-aanduiding<<}
gij er oneindig veel beter - en zelfs jonger - uitziet dan vóór zóó veel jaren, toch verwondert gij u telkens, indien ge a. of b. zoo véél verouderd terugziet, en den persoon die alles veranderd vindt, zult gij ook niet herkennen, want, franske willems hebt ge maar een paar malen gezien en wel toen 't een onnoozel ventje was. Frans willems stond daar, en de blaauwe hemelstreep herinnerde hem de heerlijke dagen der kindschheid, toen hij dat blaauw altijd hoog boven en rondom zich zag; toen hij vrij door de boschjes van ‘Landheil’ dartelde, de geuren van rozen en anjers of boekweitvelden inâmende, terwijl hij nu - en dat reeds sedert méér dan tien jaren - door het kleine winkeltje kon dartelen, langs zeep- en olicvaatjes huppelen, en stokvisch-, benevens kaarsvet-geuren, kon inademen.
Hij stond daar, en een paar tranen welden hem op in de oogen, toen hij aan de schoone beelden dacht die hem uit de jonkheid voor den geest stonden.
Ja, veel herinnerde zich frans uit die snel en reeds lang vervlogen dagen; en, van alles wat hij zich te binnen kon brengen stonden de eigenaar van ‘Land-heil’ en diens lieve zoon, zijn zoogbroeder willem, hem het duidelijkst voor den geest. De bleeke heer, die altijd zoo vriendelijk en gul was, en hem op zekeren dag een fraai hobbelpaard schonk, juist als wimpje er een gekregen had, een hobbelpaard, waarmede hij, op de kinderkamer, bij slecht weder, naast zijn vriend, de geheele wereld rondreisde tot aan de Oost toe, terwijl moeder kousen maasde. De bleeke heer, die meest altijd tranen in de oogen had wanneer hij wimpje aanzag, en dien hij - frans - eindelijk had zien liggen, nog veel bleeker dan gewoonlijk, heel netjes op een bed, maar zonder iemand te antwoorden, zelfs moeder geertje niet, die schrikkelijk gehuild had, en ook wimpje niet, die ‘Papa! papa!’ had geroepen, en daarna eveneens had gehuild, tot dat hij - frans - omdat ze allemaal huilden, eindelijk ook erg verdrietig was geworden.
Behalven dat, herinnerde zich frans, hoe een heer met een mooijen jas, waaraan veel goud gezeten, en dien hij vroeger reeds eenige malen had bewonderd, ook bij het bed, waarop de bleeke heer lag, had gestaan; hoe de mooije heer zich aan het haar had getrokken, dat hem onder den neus groeide, en,

{==159==} {>>pagina-aanduiding<<}
in plaats van óók te huilen, den mond had getrokken als of hij lachte.
Ook herinnerde hij zich - nog levendiger dan het gemelde - hoe, weinige dagen later, de gouden heer zeer leelijke gezigten had getrokken, en van donder en bliksem had gesproken, hoewel er toch volstrekt geen onweêr had plaats gehad; hoe moeder geertje daarop heel aangedaan was geworden, en - ja, die woorden vergat hij niet - had uitgeroepen: ‘God weet het, dat ik den goeden Heer van male eenmaal plegtig beloofde steeds voor zijn kind te zullen zorgen, terwijl hij mij gewis een bestaan zou hebben verzekerd, zoo niet de dood hem verrast hadde!’ waarop de gouden heer, ijselijk boos: ‘Dat dondert niet!’ had geantwoord.
En, waarlijk, het had ook niet gedonderd; maar wel had het karretje schrikkelijk over de keijen gerommeld, waarmede hij, weder een paar dagen later, met moeder het hek van ‘Land-heil’ was uitgereden - uitgereden, nadat hij en moeder en ook het kleine wimpje elkander dikwijls hadden gekust, en zij met hun drieën ook weder hadden gehuild, misschien nog erger dan toen de Heer van male zoo schrikkelijk bleek te bed lag.
En, Hemel! wat was, sints dien rid met dat karretje, alles geheel anders geworden. De lezer zag reeds waar frans belandde, en 't heette nog om Godswil dat de oude schorel - de komenij-man - den jongen in zijn huis ontving, hoewel geertje's oude moeder, die, ofschoon zelve behoeftig, geen oogenblik had geaarzeld om hare ongelukkige dochter op te nemen, verzekerde, dat schorel, dien zij van jaren herwaarts kende, zijne menschlievendheid nimmer zoo ver zou hebben uitgestrekt, indien hij niet berekende dat het liefdewerk hem ten slotte voordeel zou aanbrengen.
Had schorel immer wèl gerekend, dan deed hij zulks toen hij de winsten naging die drie boterhammetjens en een bord met middag-eten per dag, hem zouden opleveren.
Zoo'n jongen, goed gedresseerd, wat zou hij niet binnen korten tijd een voordeel aanbrengen en gemak bezorgen! De knecht, die toch, behalven den kost, een gulden in de week verdiende, zou weldra kunnen gemist worden, en zoo'n kind, dat men aan zich verpligtte, zou bovendien beter te vertrouwen zijn.

{==160==} {>>pagina-aanduiding<<}

En, ja, naauwelijks was frans veertien jaren oud, toen hij reeds de regterhand van zijn baas en weldoener mogt genoemd worden; 't kwam er weinig op aan dat de jongen erg uit zijne kracht groeide, beuren en slepen moest hij, ruim zoo veel als kees de knecht gedaan had.
Op het oogenblik dat wij frans wedervonden, was de affaire reeds voor het grootste deel aan zijne zorg toevertrouwd. Schorel stond zijn zeventigste jaar in te treden, en werd met iedere zon die boven zijn ‘komenij-huis’ ronddraaide niet alleen gemakkelijker voor zich-zelven, maar ook lastiger voor anderen, inzonderheid voor den knaap, die ‘álles, letterlijk álles, aan hem verpligt was’.
Niet tevreden dat hij den jongen in den winkel-zelven drilde en bedilde, zoodat frans somwijlen op éénen morgen de mosterdpotjes, of de kippen stokvisch drie malen eene andere plaats moest geven, en scherpe verwijtingen aanhooren over de roekeloosheid waarmede hij doorslag gaf, stond frans ook aan de bespiedende blikken van zijn weldoener bloot, wanneer deze in het kamertje naast den winkel zat, en gestadig door het kleine raampje gluurde, niet zelden met zijne kneukels tegen het glas tikkende om den jongen tot zich te roepen, dien hij dan weder met een bevel van nullerwaarde terugzond.
Maar...al had frans een slaafsch en moeijelijk leven; al had hij voor al zijn werken geen ander loon dan kost en huisvesting, benevens nu en dan eenige oude kleedingstukken van den meest grommenden en tevens wantrouwenden weldoener; al had hij reeds sints eenige jaren elders gemakkelijk iets over kunnen verdienen, om zijne arme moeder, nadat grootmoeder vóór ruim tien maanden gestorven was, in hare behoeften te hulp te komen, hij getroostte zich alles en durfde schorel, althans tot hiertoe, om geen geldelijke belooning aanspreken. Ten eerste, omdat deze hem zoo herhaalde en ontelbare malen de groote verpligtingen herinnerde welke de jongen aan hém had. Ten andere, dewijl frans bij de weigering om het gevraagde een storm voorzag, die hem uit eene woning zou verjagen, waarin er zich nog eene bevond...eene...die...die...nooit grommig zag, maar altijd vriendelijk; eene, die nooit drilde of bedilde, maar steeds met liefderijke zachtheid onaangenaamheden zocht te voorkomen of uit den weg te ruimen; eene, die niet één trek van den

{==161==} {>>pagina-aanduiding<<}
komenij-man in haar gelaat had, ofschoon ze toch zijn eigen kind was; eene, die oogen had, blaauwer dan blaauwsel, die blanker was dan de blankste stijfsel, zoeter dan suiker, zachter dan zeep, wier gemoed reiner was dan eenig lijn waad met die extra puike zeep gewasschen, en op wier voorhoofd een gloed van helderheid verspreid lag, eene helderheid waar het koperen vijf-ons door verduisterd werd, zelfs wanneer het juist van onder den poetslap uitkwam.
Mathilde...in de wandeling thilde, bij heldere lucht thille, en bij zonsverduistering thilda, was schorel's eenige spruit uit een huwelijk, waar hij, volgens zijne eigene verklaring, op vijftig-jarigen leeftijd bij abuis was ingeloopen.
Er zijn oogenblikken waarin de verstandigste mensch als een dwaas handelt, en, in eigene oogen had schorel méér dan dwaas gehandeld toen hij, om een luttel kapitaaltje te verkrijgen, eene vrouw nam, die de interest van dat kapitaaltje gedurende een driejarig verblijf als huisvrouw in zijne woning, met het kind dat zij ter wereld bragt, en 't welk hij nu reeds achttien jaren voor zijne rekening had, ruimschoots had opgegeten of zoek gemaakt.
Was het dan om de verpligting in de eerste plaats, toch was de tweede oorzaak, waarom frans duldde en bleef, niet de geringste; want, ach! behalven zijne moeder, die hij maar zelden kon bezoeken, was dat zelfde meisje het eenige wezen in die groote stad, dat hij lief had...lief...? ja, dát was immers lief hebben, wanneer men 't hart voelde kloppen zoodra men aan haar dacht; eene kleur kreeg, wanneer men zich met haar geheel alleen in de kamer bevond; zoo raar werd, wanneer een ander heel vriendelijk tegen haar was, en toch wel had willen sterven als zij maar gelukkig werd...?
Ja, frans had mathilde lief, en de kleine blonde voelde óók wel eens 't hartje kloppen, en wist óók wel wat kleuren was, en...maar, Hemel! vader schorel, hij zat daar...en...wat keek hij weder grommig, en...wat gluurde hij door 't winkelraampje naar den bediende zonder loon...Zie, daar stond hij eensklaps op, en tikte vervaarlijk hard op het glas, en liep toen, zoo gezwind mogelijk, den winkel binnen...Hé! wat zou er gebeurd zijn...? Frans had daareven nog in den winkel gestaan...voor het raam, en nu...neen, hij was er niet meer, en vader schorel stond op de

{==162==} {>>pagina-aanduiding<<}
stoep, en zag regts en links de steeg door, nu eens zijn bril digt voor de graauwe oogen drukkende en dan weder er onder door ziende; maar, half woedend trad hij weinige oogenblikken later in het vertrekje terug, en riep, bevende van kwaadheid: ‘Waar de ondankbare ezel nu gebleven is mag de Hemel weten! Is dat op mijn winkel passen; is dát voor mijne belangen waken...? 't Is een ondankbare ezel, dat is ie!’ En weêr ging hij naar den winkel, en weêr ging hij kijken op de stoep; doch, er was juist veel volk en veel gerij in de steeg, en ook...de oogen van baas schorel waren de oogen van vroeger niet.

Frans, dien wij met zijne herinneringen voor het venster lieten, mogt nog eenigen tijd zoo in de blaauwe luchtstreep hebben getuurd, toen eene drukte vóór de winkeldeur zijne opmerkzaamheid wekte.
't Waren twee rijtuigen die elkander in die naauwe steeg voorbij moesten, terwijl eene aschkar, benevens een kruiwagen met oud roest, den geregelden doortogt belemmerden.
Frans zag, hoe de Jood met den kruiwagen een vervaarlijk gezigt tegen den vigilante-man trok, en al zijne krachten inspande om zijn nederig voertuig met het rad op eene stoep te beuren, en hoorde, hoe de aschman op den anderen voerman schold, hem de ‘stommeteit’ verwijtende waarmede hij in zoo'n naauw sloppie toereed, zonder te bedenken dat 'r noodwendig gehaspel zou komen.
Zoo als gewoonlijk bij zulke voertuig-verstoppingen, kozen de voetgangers, die liefst in geene aanraking met vigilanteof kar-raderen kwamen, hier een keldertrap en dáár eene stoep, tot de paarden- en wagenknoop zou zijn losgewerkt, en zie...juist had frans een meêlijdenden blik op den armen Israëliet geslagen, die riep dat het ‘altijd phik op de nhasie was!’ toen hij een achterhoofd te zien kreeg waarop een hoed stond, en langzamerhand drie kwart van een neus, daarna eene magere, bleeke wang, tot dat hij eindelijk een gelaat en profil voor zich had, dat hem...dat hem...herinnerde...; maar, neen...hoe zou het...? en toch...ja, toch... - 't gezigt van frans kreeg eene andere uitdrukking, de oogen werden kleiner, langs de neusvleugels vertoonden zich ronde lijnen, de mondhoeken werkten naar boven, en juist op het

{==163==} {>>pagina-aanduiding<<}
oogenblik dat hij: ‘Ja, ja, hij is het!’ riep, reed de eene vigilante ongehinderd regts en de andere links, en smeet de aschman een paar huizen verder den vuilnisbak in zijn wagen, en raapte de Israëliet een paar verroeste voetangels, benevens een dito ketting van de straat op, om straks grommende de spijkers mede uit het straatvuil te redden, en wipte de persoon dien frans aan zijn profil meende herkend te hebben, het winkelstoepje weder af om insgelijks zijn weg te vervolgen.
Geen vijf sekonden later weêrkaatste de aschkar een geroep van: ‘Hei! hei!’ 't welk langs het achterhoofd met den hoed in des eigenaars ooren klonk, en hem onwillekeurig deed stilstaan.
‘Hei! hei!’ riep frans nogmaals en, toen hij den omzienden persoon nu vlak in het aangezigt zag, toen werden de oogen nog veel kleiner, en de lijnen naast de neusvleugels nog veel ronder, en werkten de mondhoeken nog sterker naar boven, en stotterde hij: ‘Zou het waarheid zijn...zou ik mij niet bedriegen, dat gij...dat u...mijnheer wimpje zijt...?’
De vermoedelijke mijnheer wimpje beschouwde den zenuwachtig lagchenden vrager als of hij een krankzinnige voor zich had en, een paar schreden achteruitgaande, zeide hij, terwijl op zijn gelaat wel iets angstigs te lezen was: ‘Mensch! wie zijt gij...? Ik ken u niet.’
- Kent gij mij niet...Kent gij frans dan niet meer? - zeide de zoon van geertje, - Och! ik heb zoo duizende malen gewenscht dat ik u eens wedervond...Zie, Mijnheer wimpje! ik beef van blijdschap.
- Maar de d.....mag mij halen indien ik weet wie gij zijt - hernam de bleeke en magere jongman, terwijl hij ter zijde ging om den ratel van den aschman te ontwijken.
- Frans! wel, wie anders dan frans! - riep de opgetogene komenij-bediende. - Neen, ik bedrieg mij niet, gij zijt wel dezelfde, die even als moeder en ik huilde, toen wij, nu reeds méér dan tien jaren geleden, van elkander moesten scheiden; dezelfde met wien ik op ‘Land-heil’ speelde, met wien ik lezen en schrijven en rekenen leerde...ja, ik zie het aan dat lidteeken, dáár boven aan 't voorhoofd, dat gij mijnheer wimpje wel zijt, die ik uit de vuillinnenkist verloste, toen...och! u weet wel...de deksel was digt-
{==164==} {>>pagina-aanduiding<<}
geslagen en niemand het wist, en gij bijna zoudt gestikt zijn.
- Hé!...hé! zijt gij dan, misschien, dat jongentje...?
- Ja wel, ja, juist. Och, lieve Hemel! weet gij het nu? - riep de verrukte frans weder - mijne moeder heeft u te gelijk met mij gezoogd, ja, nog altijd spreekt zij van u, en ik...
- Hola! vrindje! bedaar wat! - zeide de bleeke jongman, die het schrikkelijk commun vond om, ten aanhoore van eenige voorbijgangers, zulk eene min fatsoenlijke zoogerij herinnerd te worden, en tevens de beweging van den jongman met het glimmende winkelschortje bespeurde, gereed als deze was hem de hand te drukken. - Hola! al herinner ik mij iets u betreffende, daar zijn jaren over heengegaan en, gij ziet wel dat ik van uws gelijken niet ben.
Geheel anders dan vóór weinige oogenblikken stond het gelaat van den armen zoogbroeder; 't was of hem de tranen in de oogen kwamen; althans, zijne anders zoo helderbruine kijkers zagen er uit als de dagen vóór Kersmis en, de reeds uitgestrekte hand schielijk terugtrekkende, stamelde hij, danig verslagen: - Och, vergeef mij!...maar zie...ik was zoo verheugd...ik had zoo ontelbare malen aan u gedacht, en telkens wanneer ik moeder bezocht, met haar van u gesproken...en waar u toch gebleven zoudt zijn: want op de drie brieven die ze naar ‘Land-heil’ zond, kwam in 't geheel geen antwoord. Och! wimp!...Mijnheer w.!...neem mij niet kwalijk, maar ik was zoo verblijd, zoo verrast...zoo...zoo... - doch inderdaad drong nu het weemoedige nat de oogleden uit, en de bleeke jongman, die zijne positie lastiger vond, te meer daar eenige straatjongens met de handen op den rug het straatdrama stonden aan te gapen, waarin hij met den komenijknaap de hoofdrollen vervulde, hij gevoelde iets trillen van binnen, en vraagde haastig:
- Ben je arm, vrindje...?
- Neen...Gode zij dank!...neen! - antwoordde frans - ik heb mijn...brood; en...moeder...ja, moeder die zal God óók wel helpen als ze maar gezond blijft.
Een wagen, met ijzeren staven geladen, die juist voorbijreed, maakte het den straatjongens onmogelijk om verder te hooren wat frans zeide, evenmin als zij konden verstaan wat de bleeke jongman sprak, toen hij frans iets toereikte; maar,

{==165==} {>>pagina-aanduiding<<}
wel zag er één, dat frans gek genoeg was om nu op zijne beurt de hand t'huis te houden, tot dat een rommelende boerenwagen hen allen uiteen joeg, en zij bij het weder verzamelen, van de twee personen er slechts één meer zagen: hem die zich frans noemde - die rondkeek, even vreemd als de jongens, om te ontdekken wáár de andere was, en die, eindelijk, telkens omziende en weder omziende, naar den winkel terugkeerde om, vol als hij was, door zijn weldoener eivol gemaakt te worden.
Inderdaad was de jongen naauwelijks de winkeldeur binnen, of hij voelde een uiterst verpligtenden draai om zijn hoofd, terwijl een aantal woordjes van eene negatief-vleijende beteekenis hem in de ooren klonken.
- Moest je weêr, zoo als altijd en eeuwig, je pligt en je verpligting vergeten...zeg...?
- Vergeef mij, baas schorel! ik was...
- Een luiaard, een onverschillige, dat was je, ja! - en dat ben je nog - ja! Is dat de dank voor al mijne goedheid? Heb ik je niet honderd-duizend en nog eens honderdduizend malen gezegd, dat de affaire een kind is, een heel klein kind, waarop gepast moet worden; gepast, zonder 't zelfs het duizendste gedeelte eener seconde uit het oog te verliezen; en dan, de steeg inloopen, niet waar...? en de Hemel weet wát de deur uitdragen, niet waar...? We kennen die loopjes, en dan nog scheeve en fijne gezigten zetten. Zeg...! is dat dankbaarheid...? zeg...? Neen, dat's verregaande, verregaande en vermetele ondank! Ik zal...
- Maar, hoor dan, meester!...ik zag ook...ik wilde...
- Wat! wat! gij moet niet zien, niets dan 't geen gij te doen hebt, en willen, niets dan 't geen ik wil, hoor je...!
Dat laatste ‘hoor je’, waarmede schorel naar zijn winkelkamertje terugtrok, was dermate krachtig, dat frans het niet waagde een woord meer te antwoorden, en hij zette zich achter de toonbank, en ging onsjes tabak afwegen (van 't soort dat verschrikkelijk moet ruiken als 't bevallen zal), en, al stond frans met den rug naar zijn meester, hij voelde diens blikken als langs hem heenglijden, zoodat hij door eene geheimzinnige kracht zijne vingers bewoog, en telkens van een afgewogen onsje tabak, dat op de schaal lag, een greepje terugnam en in de ronde doos wierp.

{==166==} {>>pagina-aanduiding<<}

Frans zuchtte in den winkel. Meester schorel gluurde door zijn raampje, en vraagde alras: ‘Zee je wat, thilda?’ waarop de gevraagde: ‘Neen, vader!’ antwoordde, en ze had ook niets gezegd, maar slechts half luide gedacht: ‘Arme frans!’

't Was in den avond van den vierden dag na het laatst verhaalde, dat eene vrouw, armoedig, doch rein gekleed, schorel's winkel binnentrad.
Frans was om eene boodschap gezonden, en de komenij-man, die dus zelf de wacht moest houden, kwam voor.
- Ha! zoo! ben jij het, vrouw willems! moet je weêr 't een en ander...?
- Och, neen - was het antwoord van willem's zoogmoeder, die wij na zoo veel jaren heel wat veranderd, dat is: verouderd, vermagerd en verbleekt, wederzien. - Ik moet mijn frans, mijn jongen, noodzakelijk spreken. Ik ben er puur van geschrokken, dat ben ik; ik wist niet wat het was, en waar 't van daan komt weet ik nog niet; 't is van belang.
- Waar 't van daan komt...! van belang...! - zeide schorel, en achter zijne brilglazen blonken een paar dingen als gewasschen krenten.
- Ja, waarlijk, baas schorel! - hernam de weduwvrouw - reeds had ik het waschgoed uitééngezocht, toen ik, zonder erg, nogmaals het boezeroentjen opnam, en gij kunt begrijpen, ik stond te kijken als of ik droomde. Zou frans...zou de goede jongen, zoo dacht ik, mij willen verrassen, of 't hebben vergeten? Och! maar in elk geval heeft hij het aan uwe goedheid te danken, baas schorel! Ei, neem toch niet kwalijk dat ik wel eens van loon heb gesproken; maar, ziet gij, ik wist ook niet...en, ja...de verdiensten zijn zoo gering, en zoo ik niet vier dagen 's weeks vast werk in 't logement had, dan zou het er bitter en bitter uitzien.
- Maar wat...? Maar wat toch...?! - riep schorel ongeduldig. - Ik begrijp er geen woord van.
- Wel, zie dan...zie dan! - sprak vrouw geertje, en haalde uit haar zak een papiertje te voorschijn, waarop prentjes staan waartegen de meeste menschen lagchen - o! zoo vriendelijk lagchen - wanneer zij ze onder de oogen krijgen.
Maar schorel, neen, hij lachte niet, neen, hij trok een

{==167==} {>>pagina-aanduiding<<}
gezigt als of hem een duiveltje bij de keel had, en, op gevaar van scheuren af, greep hij het papiertje, trok het de ontstelde vrouw geertje uit de hand, en riep na eenige oogenblikken van pijnlijke stilte:
- Daar heb je den adder; daar heb je het galg-aas! En dat is jou jongen, hê! hê! Jufvrouw willems! dat is nu die engel van trouw en van deugd, hê...! Vervloekt mag ik wezen - piepte hij akelig - vervloekt, zoo dat monster 't mij niet heeft ontstolen. Hier! hier! - en, met een zenuwachtig grijnzend gelach hield de man het muntbillet van tien gulden omhoog, als of hij vreesde dat het hem weder ontnomen zou worden, liep er het winkelkamertje mede in, en nadat er slotgedraai was vernomen, keerde hij weder, en stotterde, schier berstende van woede: - Geen uur langer in mijn huis...geene minuut...geene seconde...!
Juist op dat oogenblik werd de deur geopend, en kwam frans, schier bezwijkende onder den last van een vaatje dat hij droeg, den winkel binnen.
Zou 't u genoegen doen, lezer! indien wij u, in al zijne kleuren, het tooneel maalden, dat thans in den winkel ging plaats grijpen? Zoudt ge behagen vinden in 't aanschouwen van een grijsaard die, op een bloot vermoeden alleen, tot duivelenwoede vervoerd werd; behagen in een armen knaap die, rein van een hem ten laste gelegden diefstal, geen oogenblik kan vinden om zich te verontschuldigen, verbaasd als hijzelf is over hetgeen zijne moeder in een van hem ter reiniging ontvangen kleedingstuk vond; behagen in de klagten eener moeder, die jammert omdat ze niet kan, maar moet gelooven dat het eenige pand harer liefde, het kind dat ze God steeds voor oogen stelde, een dief, een onwaardige is; behagen in den verachtelijken stoot, dien gij een grijsaard zijn eenig kind ziet toebrengen, omdat zij den jongen vóórspreekt, die niet schuldig kan zijn, dewijl hij braaf en trouw is, hij, dien zij lief heeft...? Neen, dat schelden en tieren, en jammeren en smeeken, gij wilt het niet hooren, maar gevoelt medelijden als wij...medelijden met een grijzen, achterdochtigen vrek; medelijden met een eerlijken, doch belasterden knaap; medelijden met eene vreezende moeder, en medelijden met een meisje, dat nu eerst levendig beseft dat ze dien armen miskende als zich-zelve bemint.

{==168==} {>>pagina-aanduiding<<}

En - nog dien zelfden avond volgde frans zijne moeder, en ze gingen naar het kleine kamertje, 't welk door de laatste bewoond werd, en ze konden volstrekt niet spreken, want, ach! beiden...huilden zoo.
Wat frans, tot bedaren gekomen, in den aanvang ook giste, de waarheid vermoedde hij niet, en de moeder, allengs meer tot de overtuiging komende dat haar lieve jongen onschuldig was, toonde hem het boezeroentje. ‘Zie! zóó!’ had ze het opgenomen. ‘Zie! zóó!’ had ze, zonder erg, dat achterzakje omgekeerd. ‘Zie je’ - had ze vervolgd - ‘toen vielen er twee vertinde spijkertjes uit...Zie, 'k heb ze nog in dat kommetje liggen, maar ook - och! heden, ik had er eerst geen erg in - fladderde dat noodlottige briefje naar beneden, en of ik ook dacht, dat 't beter geweest ware indien gij 't in geld hadt gezonden, omdat het zus of zoo er in ware gebleven en met wasschen verloren gegaan, ik was toch boven de huizen van blijdschap, en nu...’
Maar frans legde zijn hoofd in de beide handen en dacht aan vergissing, aan vergissing bij 't beuren...of dat hij gewisseld had...of dat het toevallig...maar, neen, dat kon niet...of dat mijnheer wimpje - wiens ontmoeting hij aan zijne moeder mededeelde - misschien in de verwarring...maar, neen, die was veel te onvriendelijk en op een afstand geweest...of dat mathilde...zij...ja - zij had het hem voor eene tegemoetkoming toegestopt, omdat zij het naar vond dat hij geen stuiver op zak kreeg, en altijd moest werken...maar toch, van waar kreeg ze 't zelve...? één gulden - mogelijk! maar tien...of zou zij ook...? maar, neen, neen! oneerlijk! dat kon zij niet, die lieve thilde...neen! ach! wat dan...? Frans wist het niet, en bleef met zijn hoofd in de hand daar zitten, en wist evenmin wat het nu zou, en moeder wist het óók niet; te meer daar de nijdige schorel verklaard had te zullen waken, dat frans, die schelm en ondankbare, niet elders den dief meer spelen zou.
En, waarlijk, frans geloofde dat die oude en zoo wantrouwende man een geheimen invloed uitoefende, die alle pogingen welke hij in het werk stelde om elders eene dienst te bekomen - zoo mogelijk eene loondienst - telkens verijdelde. Inderdaad echter lag de oorzaak waarom men den knaap overal terugzond, in hem-zelven. Waarom? Niet omdat frans

{==169==} {>>pagina-aanduiding<<}
een ongunstig voorkomen had, nog minder omdat hij zijn woord niet kon doen. Neen, omdat frans ligt kleurde.
- Zóó! wou jij 'n dienst, vrindschap...! en ben je bekwaam voor de zaak...?
- Ik vertrouw, Mijnheer! dat ik wel voldoen zal.
- Nog al vlug om de klanten te helpen, vlug in 't rekenen, nooit vergissen met geld weêrgeven?
- Dat schikt genoeg, Mijnheer!
- Zóó! en dat tegen Mei, hê?
- Liefst Februarij, Mijnheer! maar Mei, als 't niet anders wezen kan.
- En waar heb je 't laatst gediend?
- Bij meester schorel, Mijnheer!
- Schorel...?
- Om u te dienen; in de G...steeg...
- Schorel...zoo! zoo...! en wat verdiende je daar...?
- Och, Mijnheer! die had mij als kind opgenomen, en ik ben al gebleven, ook uit dankbaarheid, voor kost en inwoning, weet u.
- Zóó! En waarom ben je daar weggegaan...?
Eene vreeselijke kleur! en de woorden:
- Ja, ziet u...meester dacht...weet u...dat ik tien gulden...maar, God weet het, dat ik...
Een bedenkelijk gezigt!
- Zóó! zóó! vrindje! ja, zie je...ik zal er eens over denken; maar ik geloof niet dat mijn bediende vertrekken zal, weet je, ik heb eigenlijk geene directe behoefte...wij zullen eens zien...
- Mag ik dan over een paar dagen eens terugkomen?
- Ja, weet je, dat hoeft niet, dan zal ik 't je wel doen weten; je woont...?
- In de D...steeg, No. 90.
De deur wordt geopend, een aanwijzende blik om te vertrekken:
- Zoo als gezegd is.
- Zal u dan as je blieft om me denken...?
- Zoo als gezegd is - en de deur valt achter den jongen digt...en nooit - zal hij in dien winkel achter de geldlade staan.
Dat ongelukkige kleuren! Wij beklagen hem of haar die er zoo schrikkelijk veel last van heeft, en bidden ieder: ‘Veroordeel toch niet om het kleuren!’

{==170==} {>>pagina-aanduiding<<}

Voor eenige oogenblikken verlaten wij den armen ongelukkigen jongen, om zijn zoogbroeder willem van male weder te vinden, die in de vrolijke K...straat sedert eenige weken een paar fraaije kamers bewoont.
In een sierlijken en gemakkelijken Voltaire ligt willem, en in zijne hand houdt hij eene van die alias puikproducten der Fransche letterkunde, een roman van den zinbedwelmenden paul de kock.
Hij houdt het boek in zijne handen, maar toch in dezen oogenblik leest hij niet. Hij is ingeslapen; ingeslapen, terwijl de pendule het tweede uur na den middag doet klinken, en het elfde uur na middernacht den jongeling nog op zijne legerstede in de armen van den slaap vond.
Hij moet wel zeer vermoeid zijn. Inderdaad, mogt de bleekheid van den zoogbroeder en voormaligen speelmakker van frans reeds onze opmerkzaamheid bij de ontmoeting in de G...steeg wekken, nu hij daar slapende in dien Voltaire ligt, en zijn gelaat tegen de, met rood trijp bekleede leuning uitkomt, nu treft ons die doodelijke bleekheid nog sterker, en merken wij nog meer de magerheid zijner gelaatstrekken op. Ja! hij moet wel schrikkelijk vermoeid zijn en afgemat, want, zoo als hij dáár ligt, bleek, mager, met den geopenden mond, is het waarlijk een gezigt om van te griezelen, en, lezer! gij herinnert u levendig dien broeder, dien neef of vriend, toen gij hem die laatste maal zaagt...gij weet wel, in die kamer, waar 't zoo naar chloorkalk rook...?
En toch, de jongeling slaapt niet zoo als die broeder of vriend lag te rusten, zoo als zij die reeds uitwoonden uit dat koude ligchaam, 't welk gij aanschouwdet; neen, zijn geest woont nog in hem, maar ook die geest is bleek en mager en dof, want, ook die heeft veel geleden, ook die heeft vermoeijenis doorgestaan, en is door nijdige prikkels als afgemarteld. Hij slaapt, willem van male. Hij slaapt, het kind door een paar minnende ouders van God gebeden; het kind dat zijn schat verloor toen het zich-zelf niet bewust was: een engel, eene wakende moeder; hij slaapt, de ongelukkige zoon van een vader die geene kracht bezat, om het leed hem opgelegd, met kalmte te dragen, die en 't kind, dat hij minde, vóór 't scheiden wel aan de hoede van haar had aanbevolen, die hij als eene trouwe en waardige plaatsvervangster - ofschoon ook gering

{==171==} {>>pagina-aanduiding<<}
naar de wereld - had leeren hoogachten, doch geene voorzorgen nam, om de regten te doen handhaven die hij aan haar tot het welzijn van zijn kind geschonken had; hij slaapt, de jongeling die het slagtoffer van hebzucht en zonde moest worden, die, door God met gaven des geestes bedeeld en met een hart vatbaar voor al wat edel en goed was, begiftigd, gedood moest worden...gedood naar de ziel, om een ligchaam te kunnen vernietigen, welks bestaan een nietswaardigen voogd om...geld, om...goed, een doorn in het oog, een hinderpaal tegen zondige grootheid was.
Een moord is iets ijselijks, een moord in koelen bloede gepleegd, wie beeft er niet van? Maar een zedelijke moord, die tevens het ligchaam naar den grafkuil voert, een zedelijke moord in koelen bloede, een moord van dagen en maanden en jaren lang, wie ijst niet op het bloote denkbeeld, en, och! of het getal dier zedelijke moordenaars gering ware, al steken ze niet allen in het blinkend gewaad van een toegevenden, vrolijken, maar inderdaad geldzuchtigen voogd!
En wie, wie is hij, die moordenaar?
't Is joost van meerle, de mooije heer met den gouden rok, die bij van male's bed stond, en een gezigt zette als of hij lachte, toen deze, ruim tien jaren geleden, gestorven was.
Joost van meerle, de zoon van adolf van meerle, wiens overledene gade eene eigene tante van willem's moeder was. Joost van meerle, die met zijn vader, na van male's afsterven, de eenige bloedverwanten - de eenige erfgenamen - van den wees waren. Joost, die tot voogd werd benoemd, terwijl zijn vader het toeziende voogdijschap zou waarnemen.
Of de oude van meerle inderdaad kennis heeft gedragen van de wijze waarop zijn zoon zich van de heilige hem opgelegde taak kweet...wij durven zulks niet met ja onderschrijven. Gewis, hij ware verpligt geweest naauwlettend toe te zien; maar...wij kunnen niet gelooven dat hij, de grijsaard, zoo eerbiedwaardig van uitzigt, een heler der boosheid zal geweest zijn, en vertrouwen liever dat de oude van meerle, die, als gepensioneerd majoor, zijne laatste levensjaren in een stil Geldersch dorp doorbragt, de geaardheid van zijn eenigen zoon niet zal verdacht hebben, en een treurig laissez-faire alzoo van zijne zijde, de oorzaak der moordende voogdijschap zijns zoons werd.

{==172==} {>>pagina-aanduiding<<}

Gij weet het, lezer! wat de zoon beoogde, waarop hij loerde...Hij, tweede luitenant zonder vermogen. Willem zijn pupil, en, erfgenaam van de inderdaad niet onaanzienlijke nalatenschap zijner ouders.
Joost van meerle was het die geertje willems, in weerwil van hare dringende beden, plegtige verklaringen en waarachtige regten, als eene gewone dienstmaagd henenzond; - om den armen wees eene liefderijke verpleegster, een wakenden engel te ontrooven, en zich-zelven van een lastig paar oogen te ontslaan.
‘Land-heil’ en al de verdere roerende en onroerende goederen waren spoedig verkocht geworden, en willem, die weldra door al het vreemde dat hij te zien kreeg de genoegens en vrienden der eerste jeugd vergat, volgde zijn neef en voogd naar diens garnizoen, en ontving eene opvoeding...zoo pleizierig en vrij, dat wie ook ten nadeele van neef joost hadde gesproken, hij stceds als kampvechter zou zijn opgetreden.
‘Vrijheid! blijheid!’ deze zoetklinkende woordjes legden in het kinderhart een heerlijk fondament voor degelijkheid en gepasten ernst! Er moest geleerd, en de wereld moest geblinddoekt worden; en, ja, willem ging ter schole, en kreeg zelfs huislessen, doch, wie kinderen naar school zendt met de bovengestelde leuze, hij heeft hun een achterdeurtje opengezet, waardoor het ontsnappen niet moeijelijk is. Alles gaat trapsgewijze, en ook de vorming en opleiding van den jeugdigen neef ging trapsgewijze; maar, ach! ze waren zoo heel ver vanéén die treden - zoodat de opklimming met een gestadig vallen gepaard ging.
Zoudt ge - wij vragen u weder, lezer! - zoudt ge 't gaarne beschreven zien, hoe de lagen werden gelegd om den zedelijken moord, bedekt, en toch zéker te plegen? Wilt ge lezen hoe schier iedere garnizoens-verwisseling, welke alexander - tot het gevolg van den luitenant behoorende - medemaakte, ook een nieuw genot aanbragt dat hem ten verderve zou voeren? Wilt ge hem zien op nog jeugdigen leeftijd aan de hand der dronkenschap, aan de hand der verleiding? Neen! alweder neen, gij begeert ze niet in hare naaktheid te zien die wanden waar binnen de steeds glimlagchende voogd, louter om de grap, zijn offer ter slagtbank sleept; - gij wilt het niet, en hebt deernis met den gouden verleider, en

{==173==} {>>pagina-aanduiding<<}
deernis met den zoogbroeder van frans, die, ofschoon door hoogmoed beneveld, en door zijne levenswijze schier vernietigd, toch getoond had hoe zijn van nature gevoelig hart nog niet geheel in hem verstompt werd: hij toch was het geweest die den armen frans, ofschoon ongaarne verder met hem in aanraking komende, niet zonder eene kleinigheid van zich liet gaan, en de wagen-confusie in de G...steeg had te baat genomen om in de eerste plaats den armen jongen het muntbillet in zijn boezeroenzakje te stoppen, en in de tweede plaats om zich...fluks langs dien rug, om dat wiel en bezijden dien rommelenden boerenwagen, uit de voeten te maken. Ja, lezer! gij hebt medelijden met den armen knaap, die daar zoo akelig in zijn Voltaire ligt! Gij hebt medelijden met hem die, omringd en in 't bezit van alles wat aardsch genot kan aanbrengen, veel armer dan frans, zijn arme zoogbroeder, is, veel ellendiger dan de ellendigste bedelaar die zich des avonds op den harden vloer te slapen legt, doch niet zonder Gode gedankt, en Gode zijn geest te hebben aanbevolen.
De minuutwijzer der fraaije pendule had weder een cirkel beschreven, toen alexander nog even akelig daar zat, en de kamerdeur werd geopend.
't Was joost van meerle die binnentrad. Zijn voorkomen, wel verre van een onaangenamen indruk te maken, had iets flinks, wij zouden haast zeggen: iets edels. Een hoog en helder voorhoofd, zwart krullend haar, een paar levendige bruine oogen, een fijn besneden neus, benevens een kleinen mond, die in de gitzwarte knevels en baard als verscholen lag, vormden een inderdaad niet onbehagelijk geheel, en 't is eene ontegenzeggelijke waarheid, dat er in de zes verschillende garnizoensplaatsen, waar de luitenant van meerle woonde, nog menig maagdenhartje zuchtende was, omdat van meerle het geheel beheerschte.
Ach! waarom zijn niet alle booswichten leelijk, en waarom de zwarte, die roetzwarte harten niet even zigtbaar als een zwarte krulkop...?
- Wèl geslapen, mijn jongen...? - roept de luitenant bij het binnentreden...doch...zie, daar valt zijn slapende pupil hem in 't oog...eenige oogenblikken beschouwt hij hem aandachtig, en 't is als of diezelfde lach van vroeger hem weêr om de knevels speelt.

{==174==} {>>pagina-aanduiding<<}

- Wat d..... - spreekt hij eindelijk (de lezer zal ons voorzeker dankbaar zijn, indien wij die telkens wederkeerende woorden van kracht(?) achterwege laten) - slaapt ge nu weêr? mij dunkt van vieren tot tienen of elven hebt gij een heelen deun kunnen maken. Hei! heila! willem! is dat luijeren; weet je niet dat napoleon nooit meer dan zes uren sliep...?
De jonge van male ontwaakt. Verbaasd ziet hij op, zijne oogen staan dof, en ofschoon zijn gelaat er thans niet zoo doodskopachtig uitziet als daar even, toch zijn de oogkassen geteekend, en werken de jukbeenderen naar voren, en is de gelaatskleur nog even doodelijk wit.
- Ha! neef! zijt gij het? - zegt van male, en na vreeselijk te hebben gegeeuwd, herneemt hij: - Ik weet niet hoe ik zoo loom kom; 't werd eergister-avond toch later dan gisteren, en toch was ik gisteren op den dag niet half zoo lam.
- 't Vervelende weêr! - roept de voogd - zoo'n mistige koû maakt altijd landziekig...kom, stook eens...en dan, heb je nog van die gele...? Wel, vent! dat frischt zoo op...'N fijn avondje gister...?
Van male werpt turf en hout op den haard, gaat naar een buffetkastje, krijgt het bedoelde citroenbitter met twee glaasjes, schenkt in, en zich daarna met den voogd bij het vuur zettende zegt hij, op de laatste vraag antwoordende:
- Dat zou ik meenen; 't was er heerlijk!
- 'k Behoef niet te vragen of neefje de hoofdstad bevalt - lacht de vrolijke voogd. - Je treft het, vrindje! dat neef hier bekend is...Wat zijn je plannen...?
Bah! lezer! wij toeven niet langer; wij laten hen plannen vormen, of wel, wij laten den voogd het zijden net aan den jongen toonen, waarin hij hem zacht, maar zeker denkt te vangen; wij gaan, en treden, eenige dagen later, het kamertje van geertje willems, in de D...steeg, met u binnen.

't Is laat...zeer laat; de torenklok heeft reeds zeer lang geleden 't gebrom doen hooren als of zij vier malen riep: ‘Ga - naar - bed!’ maar vrouw willems heeft nog niet kunnen besluiten om het groote karpet ter zijde te leggen, 't welk zij uit het logement - waar ze als werkster drie malen in de week was - ter oplapping medenam; en frans - die zich na

{==175==} {>>pagina-aanduiding<<}
zoo veel mislukte kruideniersreizen mede als loopbediende door zijne moeder den logementhouder liet aanbevelen - welk uitzigt op verdienste door de openhartige mededeeling van het gebeurde bij schorel, ook was vernietigd - hij zat zeer nabij zijne moeder, omdat het lampje maar spaarzaam brandde, en las haar voor, uit het Woord des levens.
Eindelijk zweeg frans, en de moeder bleef óók zwijgen, en in het kagcheltje zweeg het óók, omdat er geene vonk meer in was, en frans staarde strak op het werk zijner moeder, en...zuchtte.
- Kom, frans! eet die sneê brood toch op! - zeide geertje eindelijk - hebt ge dan alweêr geen honger?
- Neen, moeder! waarlijk, ik heb geen honger - antwoordde de zoon.
- Maar zijt ge dan ziek, mijn jongen? - hernam de werkende vrouw, even opziende. - Den geheelen dag niets dan wat schrale aardappels!...ge waart anders zoo hongerig wanneer ge zondags eens t'huis kwaamt, en nu sints den tijd dat ge hier zijt...kom, 'k zou nu die sneê maar nemen...
- Neen, stellig, ik dank u! - antwoordde frans, en of het door 't staren op moeders stopwerk kwam, of door iets anders...althans, 't werd vochtig in zijne oogen.
- Kom, frans! wees zoo mal niet! - sprak moeder geertje weder, die nogmaals had opgezien, en aan dat vochtige eene andere oorzaak toeschreef - ik heb immers óók gegeten, en al is er voor morgen niet, gij hebt daar straks gelezen: ‘Aanmerkt de raven, dat zij niet zaaijen noch maaijen; welke geene spijskamer noch schuur hebben, en God voedt ze: hoe veel gaat gij de vogelen te boven?’ Toe, frans! eet maar, en blijf met mij vertrouwen; vertrouwen met de biddende gedachte die mij ook in vroegere jaren kracht schonk: ‘God is een helper van weduwen en weezen.’
- Maar, moeder! maar, lieve moeder! hoe kan ik...hoe mag ik... - klonk de stem van frans nu, aan wier bijzondere trilling vrouw geertje wel kon bespeuren hoe overvol zijn gemoed was. - Ben ik u niet tot last: is dat brood niet het brood dat ge zuur hebt verdiend! En ik, word ik niet geschuwd en veracht, omdat...neen, hoewel ik niet schuldig ben...? Moeder! wat bragt ik u aan...reeds meer dan veertien dagen spaart gij 't weinige dat ge hebt uit uw

{==176==} {>>pagina-aanduiding<<}
eigen mond. Moeder! lieve moeder! dat kan, dat wil ik niet dulden. Bedelen...neen...! maar toch zóó kan het niet blijven. Zeg, moeder...! zeg...wat dunkt u...dienst nemen...zeg...of anders... - en de blik van den armen jongen verkreeg meer helderheid - of anders...als vader eertijds deed, werken! werken op het land! bij de boeren!...naar het dorp waaraan zoo veel heerlijke...maar ook droeve herinneringen verbonden zijn...Moeder! wat dunkt u? Misschien woont hij, de zoon van uw weldoener, er nog, die mij wel ontweek, doch, zoo hij u wederzag, welligt medelijden zou hebben, omdat gij hem-zelf gezoogd hebt. Dáárheen gaan, moeder! gij met mij, en deze stad verlaten, waar alles duur is; waar gij wel werk hebt, doch waar ik zou moeten bedelen; waar niets is, niets...! - doch eensklaps hield frans op met spreken, en staarde in het flaauw brandende lichtje, en wierp eindelijk zijn hoofd in de beide handen, terwijl een tranenstroom langs zijne kaken vloeide.
't Kostte der goede moeder heel wat inspanning om haar frans tot bedaren te brengen; want, ach! zij wist niet dat er wél iets in die groote stad was, hetwelk den knaap als met krachtige banden binnen hare muren terughield; zij wist niet dat het kind van hem, die haar jongen in 't ongeluk bragt, hém dierbaar, onuitsprekelijk dierbaar was.
Moeder geertje had haar arbeid gestaakt, ze was diep bewogen; niet zoo zeer om het weinige dat haar deel was, dan wel om de droevige uitbarsting van haar goeden en miskenden jongen; met verstand die pijnlijke gemoedstemming willende verzachten, sprak ze nog altijd opbeurende woorden in den geest van den Schepper, die armen naar de wereld, mits zij rijk zijn in Hem, lief heeft.
Inderdaad herkreeg frans aldra zijne kalmte, en, ja, ofschoon hij die plannen haar-zelve had voorgelegd, het deed hem zoo goed, uit haar mond te hooren dat zij 't beter vond om zamen te blijven waar ze waren; ja, hij had haar wel om den hals willen vallen, toen ze met moederlijke bezorgdheid - och! ze had ook maar één kind! - van de gevaren sprak, die hem in de dienst zouden omringen, terwijl ze dan wreed van hem zou gescheiden zijn...zij, die er op de wereld maar één meer had dien ze liefde toedroeg. ‘Één!’

{==177==} {>>pagina-aanduiding<<}
En bij dát woord zuchtte moeder geertje, en vervolgde iets zachter dan ze tot hiertoe gesproken had:
- Ja, frans! als ik aan hém denk, aan dat lieve kind, dat ik tien jaren lang bijna als een tweelingbroeder van jou, mijn jongen! heb lief gehad, dat ik troetelde en koesterde, haast zonder te bedenken dat eene andere hem het leven schonk; aan hém, voor wien ik den vader bij eede beloofde te zullen waken en zorgen, maar die mij als met geweld van 't hart is gescheurd, misschien omdat ik hem lief had en bidden leerde, ja, dan voel ik bij de smart, niet om het gemis van wereldsche goederen, maar bij de smart, dat ik gedwongen werd eene heilige gelofte te breken, dat ik ook hém nog lief heb, dien ik als u met mijn leven voedde. Ja, frans! in weerwil dat nimmer van ‘Land-heil’ eenig antwoord tot mij kwam, had ik het kleine wimpje lief, want hij toch, het arme schaap, kon niet helpen wat zijne verzorgers deden, en nog, zelfs na de ontmoeting die gij met hem hadt, nu nog gevoel ik dat ik gelukkig in zijne nabijheid zou wezen, maar...tot hém gaan, en mij nogmaals aan de verregaande ruwheid en onzinnige woede van den luitenant van meerle prijsgeven, neen, frans! dat kan, dat wil ik niet. Wie weet ook, of ‘Land-heil’ nog wel door mijn zoogkind bewoond wordt; ligt trok hij naar elders, en zoo hij er niet is, de jongen voor wien ik slechts bidden kan, wat zouden wij dan in het dorpje beginnen? Hier, in de stad mijner geboorte, had ik tot heden nog brood, maar dáár...op het land werken, zie, ik zou het niet meer kunnen, en gij zoudt er evenmin geschikt toe zijn. Zeg, wie zou zich het lot der arme aantrekken, zoo zij niet meer werken kon, de arme weduwe van peter willems, van peter, die reeds twintig jaren vergeten op het kerkhof ligt...?
Toen de moeder, die, zonder het zelve te weten, zoo geheel in den geest van haar kind had gesproken, hem zwijgend aanzag, terwijl er in den blik waarmede zij hem beschouwde, naar 't scheen, een aantal vragen waren opgesloten, stond frans van zijne zitplaats op, naderde de dierbare vrouw, sloeg den eenen arm vertrouwelijk om haren hals, terwijl hij met de hand van den anderen háár hand omklemde, en fluisterde, na eenig aarzelen, eene lange, eene zoete, en toch zoo pijnlijke bekentenis, die der goede moeder, ten slotte, een ver-
{==178==} {>>pagina-aanduiding<<}
baasd: ‘Mathilde schorel...! frans! is het mogelijk!’ deden uitroepen.
- Ja! moeder! ja! - hernam de jongen - och! ik heb het u steeds verzwegen, omdat ik geen moed had de geheimen van mijn hart in woorden tot u te brengen; maar nu, nu moet gij het weten; ja, omdat ik ter wille van haar, ter wille der lieve thilde, ook vurig wensch in deze plaats te blijven; en zij - vervolgde frans, terwijl een blos zijne kaken verwde - ook zij zal het zoo vurig wenschen; want, al zeiden wij 't elkander nooit wat er in ons binnenste omging, in hare oogen heb ik zoo vaak gelezen dat zij mij lief had, zoo als ik haar liefde toedraag. Moeder! nu moest gij het weten, om u mijn vermoeden te kunnen openbaren, dat welligt zij...dat geld...wat dunkt u...zou het mogelijk zijn...?
Ze had gehoord, vrouw geertje, en ze laakte het niet in den jongen, dat hij nog eene andere nevens haar lief had; alleen, die liefde wekte hare bekommering. Hij beminde, hij - frans - die geen cent bezat, en zelfs geen werk kon bekomen, hij beminde háár...de dochter van den ouden schorel! En...nadat de moeder eenige oogenblikken stilzwijgend met de gezegde denkbeelden had geworsteld, bragt zij zich de laatste vragen van frans te binnen, en antwoordde, niet te weten wat zij denken moest, maar vast te gelooven dat thilde, zoo zij hem werkelijk lief had, en het bewuste papier hem toestopte, dan ook zeker, na die treurige uitkomst, de waarheid aan 't licht zou brengen.
De juiste aanmerking der moeder bragt frans weder aan 't twijfelen; eerst over 't geld, of thilde wel inderdaad de geefster zoude geweest zijn, en later, toen hij toch niets anders voor waarheid kon houden, terwijl het beeld van den stuurschen zoogbroeder geheel en al door dat der bevallige thilde werd verdrongen, toen twijfelde hij aan...hetgeen hij in hare oogen zoo vaak had gelezen, aan thilde's liefde; want, moeder zeide daareven: ‘zoo zij u waarlijk lief heeft, zal zij de waarheid aan 't licht brengen’; en...méér dan veertien dagen waren voorbijgegaan, en...thilde had niets aan 't licht gebragt, en...frans bleef strak voor zich uit staren, maar at de sneê brood niet, die moeder voor hem had neêrgezet.
Zoo goed mogelijk had moeder geertje in een hoek van

{==179==} {>>pagina-aanduiding<<}
't kamertje eene slaapplaats voor haar jongen in orde gebragt, en daar de olie in haar lampje niet noodeloos verbranden mogt - want kunstlicht beschouwde zij alleen als een kostbaar geschenk waarbij nuttige arbeid moest verrigt worden - pakte zij frans bij de hand, drukte een zoen op zijn voorhoofd, en na de woorden: - Kom, mijn jongen! wij moeten ter ruste gaan; met een nieuwen dag zal God weer licht en ook raad verschaffen - blies zij het olievlammetje uit, en sloeg juist de handen aan hare kleeding, om er zich, op 't gevoel af, van te ontdoen, toen zij vreeselijk ontstelde, en met eene bevende stem haar jongen toefluisterde:
- Frans! frans! hoort gij niet, daar wordt op de deur geklopt...?
Zoo als frans, geheel in zich-zelven gekeerd, daar nog stond, was het geluid, dat de moeder deed ontstellen, niet door hem opgemerkt geworden: - Geklopt...! - riep hij, mede verrast; doch naauwelijks had hij de woorden: - Stel u gerust, moeder! de wind zal hier of daar een luik hebben digtgeworpen - geuit, of op nieuw en meer duidelijk klonk nu het geklop op de deur, en tevens eene stem, die een paar malen het: ‘Doe open!’ deed hooren.
- Hemel! wat zou het zijn? - sprak moeder geertje zacht, terwijl zij steeds angstig beefde. - Mij dunkt, frans! 't is als of hij die buiten is zijne stem verdraaide. Hoor, daar hebt gij 't weder...eene verfijnde mansstem. Frans! wij zullen ons stil houden. Hemel! zoo laat in den nacht!
Ofschoon onze vriend niet in den vollen zin des woords een held mogt heeten, zóó kleinmoedig was hij toch niet, dat hij zoude geaarzeld hebben om achter eene wèl gegrendelde deur te vragen, wie het was die buiten stond, en wáárom hij verlangde te worden binnengelaten.
't Was na eenig vruchteloos wachten, vermoedelijk daar zijne vragen niet werden verstaan, dat eindelijk nogmaals - doch sterker - het deurgebons werd herhaald, en de verfijnde mansstem ook luiden klonk met de woorden: ‘Vrouw willems! frans! ik ben het! doe toch open!’
Niemand zag frans, want in de kamer was het donker, maar toch, toch kreeg hij eene kleur, eene kleur, zoo verschrikkelijk rood, dat de tranen er hem van in de oogen sprongen.

{==180==} {>>pagina-aanduiding<<}

- Moeder! moeder! - riep hij eindelijk luide - hebt gij 't verstaan...? moeder! zij is het, thilde...! - En harder riep hij, met den mond vlak voor de deurreet: - Thilde! ben jij het...? ben jij het waarlijk die klopt? - En toen een: ‘Ja, frans!’ duidelijk werd vernomen, toen beefde moeder geertje niet meer; maar frans beefde wel, en beefde zóó, dat hij haast den grendel niet kon verschuiven, en zóó, dat hij het slot haast niet kon omdraaijen, en zóó, dat, toen moeder met een lucifer haar lampje weder had aangestoken, en door de nu geopende deur met een kouden luchtstroom tevens schorel's dochter binnenkwam, hij van beverigheid niet wist wat hij deed, en wat hij nooit gedaan had, nu onderstond, en de beminde van zijn hart in de bevende armen sloot.
Het duurde verscheidene minuten eer mathilde, die, zich geenszins aan de omhelzing van frans onttrekkende, zoo duidelijk toonde dat hare oogen nimmer onwaarheid hadden gesproken, in staat was op de vragen van vrouw willems te antwoorden, welke vragen de grootste verwondering over de verschijning van het meisje uitdrukten, nu...terwijl het eerste uur na middernacht reeds verloopen was.
Neen, mathilde kon in den aanvang niet spreken, overspannen als zij was, door al wat zij in die dagen, sedert frans de woning van haren vader verliet, verkropte; door 't beramen en ten uitvoer leggen van het besluit om de nachtwandeling te ondernemen, en door den angst dien zij gedurende dien loop had doorgestaan.
't Was noodig dat vrouw willems met een kommetje water de ontstemde zenuwen van haar bezoekster een weinig tot bedaren bragt, want in weerwil dat het meisje haar nu en dan een kort bescheid op hare vragen gaf, die antwoorden waren dermate verward, dat de goede vrouw er geen greintje wijzer door werd.
In 't einde, na eenigzins hare kalmte te hebben terugbekomen, nog altijd door frans omvat, die, zonder te spreken, wel nimmer eene sterkere liefdesverklaring dan hij nu deed, had kunnen ontboezemen, nog altijd tegenover de verwonderde vrouw, die hare oogen niet gelooven kon, dat ze thilde schorel in den arm van haren jongen, in dit uur, binnen haar kamertje zag, ving het meisje meer geregeld aan te verhalen, terwijl

{==181==} {>>pagina-aanduiding<<}
ze moeder en zoon al met de eerste woorden uit den waan bragt dat zij 't geweest ware die frans het muntbillet zou hebben toegestopt.
Met eene stem die genoeg verried hoe zeer zij den knaap minde die hare tengere leest omvatte, gewaagde zij van de pijnlijke gewaarwording die zij telkens had ondervonden wanneer haar vader, aan alle klanten die den winkel hadden bezocht, de schandelijke ontrouw had voorgesteld waarmede frans zijne weldaden loonde; overtuigd als zij was, dat een misverstand, eene vergissing, of de Hemel wist wat, den goeden jongen in een verdacht licht had geplaatst; - hoe zij telkens met verwijtingen was overladen, wanneer zij vader had aangeraden om kas en boeken te raadplegen, die welligt zouden aantoonen dat hij niet bestolen, en frans onschuldig was; - hoe, eenige dagen later, haar vader werkelijk had zitten tellen en rekenen, maar toen hij gedaan had, en met een meer kalm gelaat alles weder wegborg, op hare vraag: ‘Vader! zou frans toch...?’ ‘Waar zou hij 't anders van daan hebben?’ had geantwoord, welk antwoord haar - die den vader maar al te wèl kende - zoo goed als eene volledige vrijspraak had in de ooren geklonken.
Niet zonder eenige aarzeling verhaalde mathilde verder, hoe een nieuw beroep op de steeds gebleken eerlijkheid van den jongen, met de bede om hem, arm als hij was, in genade weder aan te nemen, den vader in den hevigsten toorn had doen ontsteken; terwijl hij haar dreigend had afgevraagd: wat haar zoo'n groot belang in dien ondankbare deed stellen; niet hopende dat iets ánders haar zoo meêlijdend maakte, en, eindelijk, haar kort, maar zakelijk geboden had, nooit ofte nimmer weder den naam van dien adder te noemen, waarvan hij niets wilde zien en niets wilde hooren.
- Twee dagen later bragt vader den spekslager hak het winkelkamertje binnen - vervolgde mathilde, blozende - en terwijl die ruwe man zich vrijpostig naast mij nederzette, zich beroemende, dat hij meer dan duizend varkens in het jaar slagtte, en ik dus niet weinig tevreden zou zijn indien hij mij tot vrouw nam, daar hij, sedert de vijf maanden dat zijne vrouw dood was, geen stuur in den winkel kon houden, keek vader mij doordringend aan, en zeide, toen hak ophield met spreken: ‘Thilde! ik begrijp dat het tijd voor je wordt; je

{==182==} {>>pagina-aanduiding<<}
hebt den leeftijd, en, mijnheer hak zal je aan niets gebrek doen lijden’. - O! - hernam het meisje, nadat ze een oogenblik gezwegen en frans eenige verontwaardigde woorden ontboezemd had - ik weet niet wat er verder gesproken werd; mijn hart klopte mij zoo pijnlijk sterk, en in mijne ooren suisde het zóó, dat ik telkens meende te zullen nedervallen. En, waarlijk, ik geloof dat ik het toen op mijne zenuwen heb gekregen, want ik begon te huilen, en weet zelve niet wat er verder met mij gebeurd is. Dat heet immers zóó, vrouw willems...?
Geertje knikte, en frans riep: - Verder! verder!
- Tot mijn bewustzijn teruggekomen - sprak mathilde weder - stond vader naast mij, en verweet mij dat ik mij schandelijk en dwaas had aangesteld; sprak weder van eene verbindtenis met den walgelijken, zestigjarigen spekslager, en dat ik binnen eene maand zoude huwen, aangezien hak hem verzekerde dat de kleêren zijner overledene vrouw, hoewel zij gezetter dan ik was, zeer wel door mij konden gebruikt worden, en er alzoo voor mijn uitzet geen cent behoefde uitgegeven, en geen steek behoefde gewerkt te worden.
Het zal den lezer geenszins verwonderen, dat frans het meisje, naar mate zij méér verhaalde, ook vaster aan zich sloot, als stond de gevreesde spekslager nabij hem met de eene hand alreede in mathilde's blonde haren, en een akelig slagtmes in de andere geklemd.
't Zal den lezer niet verwonderen dat hij, de anders zoo bloode knaap, die, zoo lang hij met haar onder hetzelfde dak ademde, geen woord van liefde had durven spreken, laat staan eenig ander, meer tastbaar teeken zijner min had geschonken, nu eensklaps met haar in de armen stond, als ware de trouwdag ophanden.
't Zal hem niet verwonderen, wanneer hij zich den vriendelijken groet te binnen brengt, dien hij den stadgenoot toewierp - hem slechts van aanzien bekend - toen hij, in de stad eener andere provincie, dien toevallig ontmoette; of, wanneer hij zich den handdruk herinnert aan hem gegeven, dien hij voorheen hier of elders met hoofdknikken voorbijging, doch waarmede hij zich, als afgevaardigde voor de belangen van ééne en dezelfde zaak, des noods, in de Doopsgezinde kerk der hoofdstad, verbroederd gevoelde; of als hij zich

{==183==} {>>pagina-aanduiding<<}
landgenooten - elkander vreemd, zelfs bij namen - kan voorstellen elkander in afgelegene werelddeelen aan taal of kleeding ongedacht herkennende, terwijl zij elkander als zonen van hetzelfde moederland aan 't harte sluiten; ook zal 't hem geen verwondering baren, die twee vijandige broeders, met de handen inéén, bij het lijk van een vader zag staan; in één woord: het zal niemand verwonderen die...onze voorbeelden begrijpt, zonder dat wij ze nader ontwikkelen.
Ja, vaster klemde frans zijne lieve thilde aan zich, en, in weerwil der treurige zaak waarmede het meisje hem bekend maakte, was zijn gemoed toch oneindig minder bezwaard dan toen hij daar straks met moeder alleen was.
Hoe kon het anders: zij had hem lief! Zijn hart klopte naast het hare, haar hand rustte in zijne hand. Uit haren mond vernam hij dat zelfs de hardvochtige vader, al wilde hij geen ongelijk erkennen, overtuigd van zijne onschuld was, en hem alzoo te eeniger tijd wel regt zou laten weêrvaren.
De engel der liefde doet lijden vergeten, en schenkt moed om eene donkere toekomst in te gaan.
De engel der liefde stond naast den goeden jongen, in de gedaante van zijne mathilde, en met vuur riep hij, terwijl hij de beminde in de blaauwe oogen zag:
- Geen nood, thilde! geen nood! De goede God, die u in dezen stond, ten aanschouwe mijner lieve moeder, mij aan 't harte legt, Hij zal ons niet verlaten.
Bedaarder dan zij tot hiertoe gesproken had, vervolgde mathilde nu, en verhaalde, hoe eene vreeselijke onrust zich van haar had meester gemaakt, en haar gedurig op een middel had doen peinzen om het akelige lot dat haar te wachten stond, te ontgaan. Des avonds, tusschen licht en donker, was steeds de zwaarlijvige, haar als echtgenoot toegezegde man, in het winkelkamertje zich aan hare zijde komen nederzetten, en ofschoon hij gewoonlijk weinig meer dan twee malen - bij 't komen en gaan - een: ‘Goeden avond, Jufvrouw thilde!’ tot haar gezegd had, en slechts gekomen scheen om met vader over hammen en spek en pooten en ooren te spreken, zoo was haar dat schemeruurtje toch méér dan verschrikkelijk geweest, want, van 't begin tot het einde was haar hand in die van den spekslager besloten gebleven...die groote hand, die zoo vet en akelig was, bah! terwijl de hare als één met de zijne, genoodzaakt

{==184==} {>>pagina-aanduiding<<}
werd tot alle gesticulaties mede te werken: zelfs tot die, waarmede hij de kunstgreep aanschouwelijk maakte, waardoor een varken den laatsten adem moet uitblazen.
- Ware hak mij niet reeds om zijn persoon afschuwelijk geweest - sprak het meisje - alleen de herhaling zijner magtige varkensgeschenken kon het mij gemaakt hebben; want, geen morgen ging er voorbij of ik hoorde vader in den winkel: ‘Compliment, en vriendelijk bedankt’, zeggen, waarop ik onmiddellijk in last kreeg het vette geschenk voor den middag gereed te maken...en, frans! gij kunt begrijpen hoe ik - aan schrale kosten gewend - te moede was, wanneer mijn vader mij krachtig beval er van te gebruiken; opdat ik er smaak in zou hebben wanneer ik met hak eens te zamen zou eten.
- Morgen - hervatte thilde, nadat ze van eene ligte rilling bekomen was - morgen zal inderdaad, zoo God zulks niet verhoedt, een huwelijk tusschen dien man en mij worden aangeteekend; was mijne onrust gedurende al die dagen groot, gisteren gevoelde ik mij waarlijk zelve niet meer. Ik heb vader gebeden en gesmeekt om toch mijn hart niet te dwingen, maar niets kou baten, en 't was zelfs op een toon zóó zacht en vriendelijk, dat ik om de ongewoonte er van, waarlijk geroerd werd, dat vader mij vermaande, in stilte zijn wil te volgen; terwijl hij mij verzekerde dat hak de beste man van de wereld en in geenen deele onbemiddeld was; dat zoo'n huwelijk eervol mogt genoemd worden, en menige jonge dochter er met jaloerscheid van spreken zou. Ach! niets kon mij troosten; ik heb alles gedaan wat ik kon om moed te scheppen, omdat vader zoo gaarne zou zien dat ik blijmoedig zijn wil deed; maar, neen, niets wou baten, en toen ik begon te zingen, om te zien of dat helpen zou, ziet, toen sprongen mij dadelijk de tranen in de oogen, en huilde ik zóó hard, dat ik er zelve bang van werd. Ja, frans! ziet gij, ik dacht den geheelen tijd om u, en ik wilde tot u gaan; ieder oogenblik dacht ik de deur uit te vliegen, frans! om mij aan u te vertrouwen, doch telkens aarzelde ik weder. Vader zat op zijne gewone zitplaats voor het winkelraampje; zóó kwam de avond. Gode zij dank! hak kwam niet. Wij spraken weinig, maar toch deed ik mijn best, om een meer vriendelijk gelaat te toonen; om half elf wenschte ik vader een goeden nacht. Op

{==185==} {>>pagina-aanduiding<<}
mijn kamertje gekomen, hoorde ik hoe hij, als naar gewoonte, de reeds gesloten voordeur grendelde...hoe hij in het geheele huis de ronde deed, en, eindelijk, de deur zijner kamer achter zich sloot. Ik luisterde, en hoorde verder een geklank als of er geld werd geteld, maar eindelijk kwam alles tot rust. Wel een uur bleef ik luisteren, telkens mijn plan willende volvoeren, en dan weder vol vreeze van ontdekt en verhinderd te zullen worden. Het minste geluid trof mijne ooren; dat telkens wederkeerend gebrom kon niets anders dan het geronk van vader zijn. Hij sliep dus. Ha! een rijtuig rolde door de steeg; dat oogenblik nam ik te baat om de deur mijner kamer te openen, en van het leven daarbuiten verder partij trekkende, spoedde ik mij de trappen af, en bevond mij juist in den winkel toen het geluid van het rijtuig in de naburige straat verdween. - De sleutel der winkeldeur, die op zijne gewone plaats bezijden het leitje hing, had ik spoedig in handen; doch vreezende, dat het leven 't welk het ontsluiten en ontgrendelen noodzakelijk moest veroorzaken, vader zou wekken, wachtte ik op nieuw tot dat het geraas van een rijtuig, het gerucht, 't welk ik moest maken, zou overtreffen. O! frans! gij kunt u niet voorstellen hoe lang mij iedere seconde duurde; iedere minuut was mij meer dan een uur, en het uur dat ik daar wachtende doorbragt is een uur geweest, wel honderd maal zoo lang als eenig uur dat ik tot heden beleefde. In 't einde...daar rommelde het weder over de straatsteenen; fluks...den sleutel in het slot...omgedraaid! den grendel ter zijde geschoven...de bovenknip losgetrokken, en juist, jnist was het rijtuig onze deur voor bij, toen ik met een gejaagden sprong buiten den winkel stond en van buiten, de deur in het slot draaide.
Frans zag zijne beminde aan, als of hij eene kenau hasselaar in haar bewonderde, en toen zij ten slotte nog had verhaald, hoe zij bevende den weg naar de D...steeg had ingeslagen, en eindelijk op de H...gracht gekomen, door een persoon die nog een ander aan den arm had, was aangevat; hoe zij, door een krachtigen ruk, aan die vermetele hand ontsprong, en, zich in allerijl voortspoedende, evenwel de schreden van den persoon die haar aangreep, achter zich had vernomen; hoe zij, zonder den naasten weg te kiezen, straat uit straat in had voortgerend, tot dat ze, den vervolger niet meer achter zich

{==186==} {>>pagina-aanduiding<<}
vernemende, bespeurd had geheel van den weg te zijn afgedwaald, maar eindelijk, den Hemel zij dank! zoo als vrouw geertje en frans hadden gezien, behouden was aangekomen...toen sloeg ook frans den anderen arm om haar henen, en...zoende haar...ja, hij zoende haar op het heldere voorhoofd, en noemde haar voor de eerste maal, zijne:...‘lieve thilde!’
- Ja, frans! ik wist wel dat ik bij u raad en steun zou vinden - sprak het meisje weder. - Mijn eenige hoop was op u en uwe goede moeder gevestigd. Hier zult gij mij schuil houden...niet waar...? hier... - en terwijl de lieve blonde nog verder sprak, en frans opgetogen: ‘ja wel’ zeide, en: ‘wel zeker’, en: ‘ik zal wel zorgen’, staarde moeder geertje bedenkelijk in het vlammende oliepitje, werkte de brandende katoen terug in het koperen buisje - die vlam behoefde zoo groot niet te zijn! - en eindelijk, toen frans juist verzekerde dat, zoo lang hij er nog was, de lieve thilde niets te vreezen had, en hij zorgen zou dat zij geen gebrek had - de arme jongen die geen cent kon verdienen, wat maakte de liefde hem sterk! - toen zuchtte de moeder, en zeide op vriendelijken, maar toch ernstigen toon:
- Neen, kinderen! dat kan en dat mag zoo niet. Dat ik niets vuriger dan je geluk begeer, mijn jongen! dat weet de goede God; en dat ik medelijden met jou heb, lief meisje! dat wil ik je gaarne toonen; maar mijne toestemming aan eene even dwaze als wederregtelijke daad geven, en het kind eens vreemden in mijne kamer verbergen...frans! gij begrijpt wel, dat is mij niet geoorloofd. Wat zou het einde van zulk eene handeling zijn? Zelfs al ware het niet in strijd met onzen pligt, en al verbood de wet der kieschheid mathilde's inwoning in deze kamer niet; hoe dwaas ware het, haar bij ons te willen verbergen! Hoe spoedig zou meester schorel toch de waarheid vermoeden, en zijne dochter als een regtmatig eigendom naar zijne woning terug doen brengen, tot schade voor haar, en voor u, en voor mij!...Neen, neen - vervolgde geertje, daar frans in de verrukte stemming waarin hij verkeerde, haar de zaak nog aannemelijk wilde voorstellen; terwijl mathilde, op de gedachte aan een wederkeeren in het daar straks verlaten huis, en aan hetgeen er morgen gebeuren moest, de tranen niet kon weêrhouden - neen, ik

{==187==} {>>pagina-aanduiding<<}
zal, met Gods hulp, alles beproeven wat strekken kan om u beider geluk te bevorderen. Indien baas schorel voor zichzelven van uwe onschuld overtuigd is, dan zal hij aan de smeekingen eener moeder wel gehoor geven, en u, zoo niet bij zich terugnemen, dan toch eene goede getuigenis van bekwaamheid en trouwe diensten schenken. Wanneer zijn hart niet harder dan steen is, zoo zal mijn mond hem ook tot andere gedachten betreffende het huwelijk brengen, waarvan gij, lief kind! en met regt, een afkeer hebt. Gelooft mij, kinderen! - besloot de goede vrouw - wat in mijn vermogen is om voor u beider geluk te beproeven, zal ik niet nalaten; maar denkt als verstandigen, en antwoordt mij of het regt en verstandig zou wezen indien ik aan uw verlangen gehoor gaf?
Frans zweeg, en mathilde zweeg ook; maar terwijl er in den blik dien de knaap eerst op zijne moeder en daarna op het boek wierp, waaruit hij nog kort geleden haar voorlas, iets, wij zouden zeggen: vertrouwends, lag opgesloten, een vertrouwen op de moederlijke welsprekendheid, en de hulp van Hem, zonder wiens alleen wijzen wil geen muschje op de aarde valt, werd er op het gelaat van het anders zoo lieve en brave meisje, die echter nooit door eene teedere moeder was onderwezen, en slechts (met eerbied gezegd) een kerken katechisatie-God leerde kennen, eene uitdrukking van pijnlijke teleurstelling zigtbaar, van teleurstelling en van misnoegen tevens, en de woorden: ‘Maar, wat dan...?’ hokten haar in de keel.
Nogmaals bragt vrouw geertje aan schorel's dochter het onbetamelijke van haar verlangen onder het oog, en wist eindelijk het meisje dermate van de waarheid harer bewering te overtuigen, dat thilde, ofschoon een tranenvloed haar het spreken belette, er al snikkende in toestemde, om naar de vaderlijke woning terug te keeren; even stil als zij ontvlugtte weder binnen te gaan, en zich te bed te begeven, na vooraf den goeden God te hebben gesmeekt om het ongeluk, dat haar als boven het hoofd hing, genadig af te wenden. Evenzeer beloofde vrouw geertje nogmaals dat zij doen zou wat haar mogelijk was om, zoo God wilde, het middel te zijn waardoor thilde van een schrikkelijk dwangjuk zoude bevrijd worden.

{==188==} {>>pagina-aanduiding<<}

En werkelijk verliet mathilde, hoewel met een beangst gemoed, eenige minuten later, vrouw geertje's kamer, en, daar de moeder het niet had willen toestaan dat frans zijne beminde alleen naar de G...steeg zou vergezellen, en frans op zijne beurt niet mogt toelaten dat moeder alleen medeging, zoo traden - ruim twee uren na middernacht - vrouw willems en haar zoon mede naar buiten, en vervolgde ons drietal, met verschillende gewaarwordingen, den weg die hen naar de G...steeg voerde.

't Was zelfs voor een nacht in de eerste helft van November bijzonder koud. De vorst was gelaarsd en gespoord binnengekomen, en waar zij over de vochtige stoepen en straatsteenen - want den geheelen dag had het beduidend gemist - henentoog, daar had zij het bewijs harer vochthardende kracht achtergelaten.
Vlug als zij was, had mathilde, toen zij haren gejaagden loop naar vrouw geertje's kamer vervolgde, door angst en hoop gedreven, niet bemerkt dat de straten op de meeste plaatsen zoo bijzonder glad waren, en evenmin vermoedde zij toen, dat de wintervorst hare ontsnapping bewerkte uit de handen van hem, die met bedwelmde zinnen haar - het bevallige meisje - had nagezet.
In waarheid, de sterke heldin der korte dagen en lange nachten, zoo dikwerf als een iesegrim voorgesteld, en als een monster uitgekreten, had zich voor de blonde mathilde betoond eene bereidwillige helpster te zijn. Bewogen met het arme kind, dat daar zoo laat en alleen haar ‘te huis’ zocht, had zij haren onbeschaamden vervolger, niet bij de beenen, maar met krachtige handen, onder zijne beide schoenzolen te gelijk, aangegrepen en achteruit gerukt,...zoodat...pof!...het geheele ligchaam voorover op de steenen was neêrgekomen. Of de vochthardende vorst ook hardvochtig genoeg was om te lagchen, toen de gevallene met een akeligen, doch gesmoorden kreet bleef liggen, weten wij niet; maar heeft zij gelagchen, dan zeker alleen uit groote blijdschap, dat de blonde ontkwam; want, de vorst der lange nachten is toch ook een getrouw en gehoorzaam onderdaan van dien grooten en eenigen Vorst, die ernst wil van den vasal dien Hij de tuchtroê in

{==189==} {>>pagina-aanduiding<<}
handen geeft, en, wiens verheerlijkte Zoon weende...over Jeruzalem.
Zoo als mathilde met weinige woorden verhaald had, was zij, vlugtende voor den bedoelden persoon, van den kortsten weg afgeweken, zoodat zij nu, met de haar verzellenden den naasten weg volgende, niet de straat doorging waarin de vervolger nederviel.
Lag hij er nog, de ongelukkige...? Hadden andere nachtwandelaars of ratelwachts hem binnen eene woning gedragen? Mathilde weet het niet, want zij had niet vermoed dat een val haar van zijne verdere vervolging bevrijdde, en vervuld als zij met zich-zelve is, denkt zij evenmin aan hem, als aan dien tweeden persoon, die bij de ontmoeting op de H...gracht aan zijnen arm met wankelende schreden voortging. Ook wij hebben geen lust om den gevallene voor 't oogenblik op te zoeken, maar blijven - terwijl ons drietal reeds een goed eind vooruit is - op den hoek der H...gracht een oogenblik staan, dewijl het ons voorkwam als hoorden wij een zacht, maar pijnlijk gekreun in de rigting daar...van dat vierkante huisje, waarbij die geketende kruiwagens liggen.
Gekreun!...lezer! kunt ge wel iets naarders hooren? Herinnert gij u wel, toen ge in die ziekenkamer nederzat...? bij dat flaauwe lichtje, toen ge - hoewel er vuur aan den haard lag - zoo ijskoud waart, en niets, niets, uwe ooren trof dan dat eentoonige, maar akelige gekreun...?
Gekreun!...Pijnlijker voor de ziel des hoorders dan luide smartkreten; gekreun, zoo geheel de afmatting verradende en gemis aan veêrkracht.
Een akelig geluid! Akelig in de ziekenkamer; akelig in het vertrek waar de afgetobde moeder, naast eene ledige wieg gezeten, geen kracht meer bezit om luide haar overkropte smart te ontboezemen; akelig! wáár ge 't ook hoort, maar vooral wanneer dat geluid, in het nachtelijk uur, op de verlaten straat uwe ooren treft; wanneer gij hoort kreunen, maar ontsteld een oogenblik toeft eer ge nader gaat treden.
Doch wacht! Van de overzijde komen menschen de sluisbrug op. De koude doet hen, zoo veel de gladheid zulks toelaat, den tred verhaasten. Ja, wij bedriegen ons niet...zij zijn het, die wij straks uit het oog verloren; doch 't zijn er twee, terwijl wij er drie in de duisternis zagen verdwijnen.

{==190==} {>>pagina-aanduiding<<}
De gas-lantaarn, die ze juist voorbijgaan, beneemt ons allen twijfel; maar al hadden wij door die lichtstralen vrouw geertje niet aan den vaal rooden omslagdoek, en haar zoon aan zijn bruinen jas herkend; de woorden: ‘Wél een vreemde nacht, moeder! Mogt er voor de lieve thilde en ook voor mij iets goeds uit geboren worden!’ die woorden zouden ons toch terstond uit de onzekerheid hebben gebragt; terwijl het antwoord: ‘Frans! de mensch wikt, maar God beschikt, en in die beschikking moet de mensch met tevredenheid berusten!’ ons toch de weduwe van peter willems zou hebben geteekend, braaf en Godvreezend, zoo als we haar in den aanvang reeds leerden kennen, maar gelouterd en rijper geworden in de vreeze Gods, gedurende een tiental jaren dat ze alleen stond naar de wereld, maar voorttredende aan de hand van den grooten en eeuwig wijzen Bestuurder van het onbegrensd heelal.
Zie, 't is als of geertje en frans regelregt op de plaats toetreden, waar...doch hoor! het gekreun wordt sterker; een kreet ontsnapt aan den mond der vrouw; en de knaap aan hare zijde roept met eene stem die mede eene hevige ontsteltenis verraadt: ‘Moeder! moeder! daar ligt een mensch!’
't Schijnt eerst als of moeder en zoon, verrast en ontsteld, eensklaps van de zijde afwijkende waar die klaagtoon rees, tegenover den ongelukkige willen voorbijgaan: doch weder klinkt de stem der vrouw: ‘Neen, frans! dat mogen wij niet...laat ons zien...welligt kunnen wij helpen!’ en, nadat wij nu ons tweetal op de meer donkere plek zagen toetreden, vernemen wij eenige onverstaanbare woorden; terwijl het gekreun nog sterker en heviger klinkt, hooren wij vervolgens meer duidelijk den uitroep: ‘Moeder! neen, moeder! ik bedrieg mij niet...hij is het!’ en daarop de woorden: ‘Mijn God! mijn God! zou het mogelijk zijn!...’; en hooren wij eindelijk, nadat het gesprek op die duistere plaats nog eenigen tijd is vervolgd, een geschuifel, een nog akeliger kreunen, en op een heeschen en afgebroken toon de woorden: ‘Weg! weg! Het...is...genoeg...laat mij sterven!’; en zien wij eindelijk vrouw geertje met haar zoon langzaam om den hoek van het huisje verdwijnen, terwijl zij tusschen zich in, half slepend, half dragend, een derden persoon met zich voeren, die maar somwijlen de slappe beenen beweegt als of hij moeite doet om op eigene kracht voort te gaan.

{==191==} {>>pagina-aanduiding<<}

Wel was het een vreemde nacht! In stede van, na gestadigen en zelfs laten arbeid, een verkwikkenden slaap te genieten, zat vrouw geertje, toen de flaauwe morgenschemering door de reet van haar vensterluik boorde, nog voor hare bedstede, de oogen onafgewend op den jongeling gevestigd, aan wien zij haar leger afstond.
Benaauwde uren had zij met hem doorgebragt. Nu eens stil kermend nederliggende en dan weder woest en akelig overeind springende, terwijl hij in koortsig ijlen de vreemdste, somwijlen de grofst onkiesche, en terstond daarna de verteederendste woorden sprak, lag hij thans dof en roerloos, de ongelukkige jongeling...de jongeling, groote God! dien zij als kind met haren boezem de rozen op de ook toen zoo bleeke wangen getooverd had; de jongeling dien zij als kind zoo teeder lief had, als of het haar eigen zoon...als of het haar frans geweest ware, van wien ze met bittere weemoedstranen gescheiden was om hem niet meer te zien dan zóó...zóó ellendig!..zóó ontzenuwd!...zóó!...en ze bad weder, de goede vrouw, hetgeen ze dien nacht reeds zoo vaak had gebeden: ‘Ontferm u zijner, o Heer! want ach! wat hij deed, hij wist het niet!’ - Reeds een paar uren geleden had vrouw geertje haren frans bewogen om eenige rust te nemen...zij...ze kon er wel tegen: ouderen van dagen hadden den slaap niet zoo noodig. - Die goede moeder! - En, eindelijk, voor goed het olievlammetje uitdoovende, stond ze op, opende het vensterluik, en beschouwde toen nogmaals die nederliggende zoogbroeders...den armen frans...en den rijken willem...neen! Hemel! neen! den armen willem en den rijken frans! Verachting en onverdiende schande bij menschen...geen werk, welligt eerlang geen brood, geen voorspoed hier op aarde, wat was het, wat was dat alles bij de bewustheid der blijvende liefde Gods, in tegenstelling met het wandelen in de zinbedwelmende genietingen des levens, dat van den grooten God doet vervreemden, en op welk kortstondig genot het schrikkelijke woord: ‘Ik ken u niet!’ volgen zal.
Rijke frans! Arme willem!...arm!...maar zie, het morgenlicht dat lieflijk gloort, spreekt tot de ziel der vrouwe die eenmaal den vader beloofde voor zijn kind te zullen waken; dat licht dringt haar in 't gemoed, en 't is als of het fluistert:

{==192==} {>>pagina-aanduiding<<}
‘De eeuwige liefde heeft geen lust in den dood des zondaars, maar daarin dat hij zich bekeere en leve!’
Leve! Ja, leve! Eeuwig leve! en de zoogmoeder gevoelde zich eensklaps sterk tot de heerlijke roeping om, met het reiner en verhevener voedsel dat thans haren boezem doorstroomde, de rozen eens hoogeren levens, de lachjes des vredes en der blijde hope op zijne ontvleeschte kaken in 't aanzijn te roepen.
‘Spare God hem daartoe het leven!’

Wij ziju óók menschen, en daarom - ja, daarom - zullen wij hem niet hard vallen, den steeds zoo ijverigen geneesheer, die, als hij, na een drukken praktijkdag, uit een weldadigen slaap wordt opgewekt om onverwijld een lijder te bezoeken, en nog maar weinige minuten nadat de slaap hem ten tweedenmale in zijne armen wiegt, op nieuw wordt geroepen om in de D...steeg een kranke te komen zien...bij de woorden: ‘Ik kom terstond’, de gedachte aan de D...steeg voegt...zich nog, al is 't maar voor vijf minuutjes, in de dekens wikkelt, en - inslaapt; inslaapt om niet voor den morgen te ontwaken.
Wij veroordeelen hem niet, al hadden wij ook om den ongelukkigen willem en de wachtende geertje gewenscht dat hij eerder verschenen ware, maar...zijn verheugd dat hij eindelijk verschijnt om der meêlijdende vrouw te verzekeren dat de jongeling, hoewel in een ontzettend verzwakten toestand verkeerende, zich volstrekt in geen oogenblikkelijk levensgevaar bevindt.
De brieventasch, welke geertje, toen zij den jongeling van zijne bovenkleederen ontdeed, als in de hand was gevallen, en zonder inzage door haar werd ter zijde gelegd, stelde zij den arts in handen, terwijl zij hem een kort, doch zakelijk verhaal van het gebeurde deed, en hem deelgenoot van de betrekking maakte waarin zij tot den lijder gestaan had; met de verklaring besluitende: dat ze met 's Heeren hulp de gelofte aan den vroeg gestorven vader gedaan, nog te vervullen hoopte om, wat ook aardsche magten zouden dreigen of tegenwerken, eene ziel te redden van den eeuwigen dood; al mogt dan de kunst het veege ligchaam niet voor het aardsche leven kunnen bewaren.

{==193==} {>>pagina-aanduiding<<}

Het adres van een zich in de portefeuille bevindenden brief stelde den geneesheer in staat vrouw geertje te onderrigten waar willem van male zijne kamers had, en, hulpvaardig als hij was, verklaarde hij voor een gemakkelijk sleepkoetsje te zullen zorgen, ten einde den zwakken jongeling naar zijn kwartier te kunnen overbrengen; terwijl de arts nog ten slotte met geertje overlegde hoe de arme lijder, die welligt eene langdurige en naauwlettende verzorging zou behoeven, het geschiktst zoude verpleegd worden.
Te naauwernood echter had geertje - in weerwil van haar vast genomen besluit, toch bevreesd voor den man die, zoo als zij zeide, eenmaal aan God rekenschap zou moeten geven van zijne hemeltergende voogdijschap - diens naam genoemd, of de geneesheer bragt zijn wijsvinger aan het voorhoofd, en, den naam van meerle een paar malen herhalende, vraagde hij: ‘Luitenant der cavalerie...?’
Op het antwoord der vrouw, dat hij althans in dienst was, toen na van male's dood de voogdijschap over den jongen door hem aanvaard werd, verhaalde de geneesheer verder hoe het juist bij hém geweest was, dat hij dienzelfden nacht werd geroepen, terwijl hij er bijvoegde dat het hem zeer verwonderen zou indien de luitenant, die, zoo als hij reeds hoorde, bij zijne mede-officieren maar weinig gezien was, de activiteits-uniform langer zou dragen, aangezien hij dermate gevallen was, dat, naar zijne meening, het regterbeen - geheel verloren zou zijn.
Neen, zij verheugde zich nimmer in het lijden des naasten. Zij juichte niet om het leed dat den ruwen man, die het arme zoogkind ten verderve geweest was, weêrvoer...neen; maar toch verspreidde er zich een lachje over hare wezenstrekken toen zij die woorden des geneesheers vernam: een lachje, zoo als dat van de wintervorst kan geweest zijn, toen zij den ellendige had nedergeworpen.
De weinige dagen die er verliepen sedert wij willem van male op zijne kamer aantroffen, hadden hem onder de vreeselijke leiding van zijn vrolijken voogd, die steeds beweerde te weten wat een jong mensch toekwam; en dat men de jeugd moest genieten, dewijl dat blijde tijdperk zoo kort was; en hij een druiloor werd die in zijne schoonste levensdagen niet zag wat er in de wereld te koop is: - die dagen, zij

{==194==} {>>pagina-aanduiding<<}
hadden zijne laatste levenskrachten ten eenenmale vernield.
Naar mate de verslapping, de verdooving, en ook de lusteloosheid al meer en meer de overhand nam, waren de prikkels van 't genot ook scherper geworden; tot dat de arme knaap, in den nacht toen hij met joost van meerle huiswaarts keerde, door dezen verlaten, geen kracht meer had bezeten om alleen zijnen weg te vervolgen.
Hoe lang hij daar in de koude op de kille steenen lag, valt gemakkelijk te berekenen, indien wij het tijdverloop nagaan waarin mathilde, van hare vlugt voor den vervolger af, het onderhoud in de kamer van geertje had, en de laatste vervolgens, na mathilde tot aan schorel's, tamelijk afgelegene, woning te hebben vergezeld, eerst op haren terugweg den jongeling daar zoo ellendig liggende vond.
Noch zijne zoogmoeder, noch haar zoon, waren door van male herkend geworden, en den ganschen nacht, dien geertje wakende aan de bedstede had doorgebragt, gaf hij geen teeken van bewust te zijn wat er met hem gebeurde.
Omstreeks negen ure in den morgen werd de bewoner der sierlijke kamers in de K...straat, nog steeds in den verschrikkelijksten toestand, op zijne fraaije legerstede nedergelegd, en de geneesheer die, zoo als hij bij zijn eerste bezoek beloofde, op dat tijdstip mede er verscheen, verklaarde met den luitenant niet over den toestand van zijn pupil te hebben gesproken, daar van meerle in eene hevige koorts lag; terwijl hij ook als chirurg den luitenant niet weder dacht te bezoeken, aangezien een militaire geneesheer hem vervangen had.
Naar zijne meening werd de zaak der verzorging een liefdewerk, 't welk aan niemand beter dan aan de vrouw kon worden toevertrouwd, die in den lijder zulk een groot belang stelde; volgaarne de woorden der zoogmoeder toestemmende: dat de hand der Voorzienigheid kennelijk te ontdekken was, die haar - juist háár - door zulke, schijnbaar toevallige omstandigheden, den knaap als in de armen had teruggevoerd.
Met den eigenaar van willem's kamers was alles weldra geschikt; bij noodzakelijke afwezigheid der weduwe zou hij of zijne vrouw mede een wakend oog houden, terwijl frans - die toch niets te doen had - mede tot de verpleging behulpzaam kon zijn. En geertje verlangde geene belooning; zij wilde trachten toch haar werk te verrigten. De verdiensten

{==195==} {>>pagina-aanduiding<<}
in 't logement, ja...die moest ze missen; maar wat maakte het uit, indien ze dan met haar jongen slechts een matig stuk brood kreeg.
Willem lag te bed...akelig!
Frans zat er bij, om de gegevene bevelen van den geneesheer getrouw te volbrengen, en geertje sloeg den vaal rooden doek weder om, want ze had door al het gebeurde hare belofte niet vergeten om voor de belangen der beangste mathilde en den belasterden zoon al wat haar mogelijk zou wezen in 't werk te stellen.

De lezer zal het waarschijnlijk hebben opgemerkt dat schorel's dochter, van het wreede lot, dat haar bedreigde, tot geertje en frans sprekende, tevens de bijzonderheid - waaraan zij-zelve echter weinig beteekenis had gehecht - verhaalde, dat hak, de echtgenoot waarmede vader schorel de jeugd zijner dochter bedreigde, dienzelfden avond - den avond vóór de aanteekening - zich niet als naar gewoonte in het winkelkamertje aan hare zijde was komen nederzetten.
Zij-zelve had bij die niet-verschijning weinig meer gedacht dan dat de spekslager...ja, wat anders dan gelukkig, niet verschenen was; en schorel, die beweerd had zeer weinig van de verlovings-formaliteiten te kennen, had het er vast voor gehouden, dat het in den regel 't gebruik was elkander den laatsten avond vóór het bruidschap niet te ontmoeten.
Trouwens daar was eene andere oorzaak. De spekslager hak was ongesteld geworden; hij had zoo'n hoofdpijn gekregen; zoo'n pijn door al de leden; de koorts...misschien wel de tering; dit boodschapte de spekslagersjongen, reeds vóór acht ure, aan den komenij-man - toen thilde, vermoeid van een bijna slapeloos doorgebragten nacht, nog te bed lag - tevens het vriendelijke verzoek van den baas er bijvoegende, om den mand te mogen weder hebben waarin hij gisteren morgen dien varkensrib gebragt had...zonder - schorel begreep er niets van - zonder dat de jongen een nieuw presentje van den baas meêbragt, en zonder dat hij zelfs de ‘compelementen’ van den baas maakte, en zonder dat, als naar gewoonte, de baas liet vragen: ‘En compelement, hoe of mijnheer schorel en de jongejufvrouw het maakten?’

{==196==} {>>pagina-aanduiding<<}

‘De koorts!...de tering!’ Ware frans nog in den winkel geweest - sedert diens vertrek had schorel nog niet kunnen ‘risseleveren weder een loonknecht’ te nemen, en een ‘maatje was zoo slecht te vertrouwen’ - of ware thilde maar present geweest, dan zou hij terstond naar de slagerij zijn gesneld om den dierbaren aanstaanden schoonzoon te bezoeken en moed in 't lijf te spreken; - want veertien dagen zou hij 't in elk geval wel kunnen kroppen...dán weduwe, dat was tot daar en toe: hoe lang was hij-zelf niet weduwnaar gegeweest! Doch nu moest vader schorel wachten tot dat, na een onophoudelijk gebeuk op thilde's kamerdeur, met de woorden: ‘Kom je nog niet! daar is een nare boodschap gekomen’, het meisje eindelijk met rood gekreten oogen verscheen, en schorel, zonder dat te bespeuren, ter deure uit snelde, om, zoo haastig als zijne oude beenen hem dienen wilden, de slagerij van hak te bereiken.
Vreemd...ja, zeer vreemd staarde de hijgende komenij-man voor zich uit, terwijl hij op den drempel der slagerij staan bleef, toen hij den dikken hak, met de rozen op de bolle wangen, het blanke mes tusschen de ribben van een zijner slagtoffers zag drijven. Het was als of de grond hem onder de voeten wegzonk, toen hij den beminden, aanstaanden en zoo teringachtigen schoonzoon, die, vervuld met de kunstsnijdingen welke hij verrigtte, hem niet ontdekte die op den drempel stond, een vrolijk: ‘Jan toerelesocr’, hoorde aanheffen, en, den blik ter zijde wendende, den slagersjongen ontwaarde, die een knip-oogje met den knecht wisselde, en daarop in een schaterend gelach losbarstte.
- Maar hoe!...maar wat!...maar hak! gij zijt! - stotterde schorel. - Ik kan toch niet denken dat...
- Wa...blief...? - riep de spekslager uit. Zich verrast omwendende en, zijn bezoeker eensklaps herkennende, zette hij een gezigt nog vreemdsoortiger van uitdrukking dan dat 't welk hem zoodanig verraste; terwijl de knecht, ten bewijze dat hij niets zag, niets hoorde en niets begreep, het aangeheven lied van zijn meester vervolgde en doorzong: ‘Ma bëlle! ma bëlle’, en zijn lieflijk gezang met het gehak van metworstvleesch accompagneerde.
Jan de knecht was niets nieuwsgierig, en frits de jongen evenmin, maar beiden hadden toevallig iets op den achtergrond

{==197==} {>>pagina-aanduiding<<}
te verrigten, toen een luidruchtig gesprek, dat tusschen den baas en meester schorel in de achterkamer gevoerd werd, hun in de ooren klonk. Alles konden zij niet verstaan, want de baas, die de teringachtige koorts had, sprak somwijlen zeer zacht, maar zij verstonden toch duidelijk, hoe hak zeide:
- Denk jij dat ik eene vrouw met eene leêge hand zou nemen? - waarop het antwoord van schorel klonk:
- Maar je wist immers dat ik geen geld, volstrekt geen geld heb. - En weder des spekslagers uitval:
- Zou ik gek genoeg zijn om die kleêren, en alles wat het mijne is, aan een schepsel te geven, dat op zoo'n wijs geen varkenshaar meê ten huwelijk bragt. - En schorel's bescheid:
- Maar 't was immers...om in den winkel...een hulp...een toezigt... - Tot dat eindelijk de woorden dermate kruisten en als dooréén vlogen, dat hak's bedienden, die trouwens genoeg vernamen, verder vruchteloos hun gehoor scherpten, en eindelijk, terwijl zij een luid ‘Jan toerelesoer’ aanhieven, meester schorel op zijne magere beenen den winkel zagen uitstappen, met een paar oogen, flikkerend als de punten van slagtdolken, en eene kleur, zoo rood - neen, zoo bruin als een bestorven varkenshart.
Hij keerde huiswaarts, de teleurgestelde vader; de onvoorzigtigheid verwenschende, die hem aan kee van achter de kerk, en aan hanne de vischvrouw, en, de Hemel wist aan wie nog meer, had doen vertellen dat zijne dochter met hak den slager ging trouwen, zonder dat zij een duit behoefde ten huwelijk te brengen; zich de onnoozelheid verwijtende, die hem in hak niets anders dan een trouwlustige had doen bespeuren, terwijl alles in orde zou zijn gebleven, indien hij meer ‘dipplematisch’ zijn mond had gehouden, en eerst na den trouw...hm! hm! zijn onvermogen had aan 't licht gebragt.
't Kookte den komenij-man van binnen. De teleurstelling was bitter en groot, en 't was met een ontzettend: ‘Wat wou je?...hê...!’ dat hij, bij 't binnentreden van zijn winkel, vrouw geertje begroette, die, juist aangekomen, met de beminde van haren frans sprak, met thilde, die niet vermoedde dat het nu reeds beslist was dat het heden niet de eerste bruidsdag zou zijn.
Vrouw geertje, die evenmin de waarheid bevroedde, was in den aanvang door de barsche vraag wel eenigermate uit

{==198==} {>>pagina-aanduiding<<}
het veld geslagen, doch, op zulk een onthaal niet geheel onvoorbereid, kleedde zij in de zachtst mogelijke bewoordingen een verzoek, om meester schorel, al was 't maar een paar minuten, alleen te mogen spreken, in 't belang van háár jongen en in 't belang van hem-zelven...hem-zelven, want geertje begreep toch niet ten onregte, dat het wezenlijk geluk van een kind den vader belangrijk moet zijn.
De uitval van mathilde's vader was weinig in harmonie met den zachten toon daar even door vrouw willems aangeslagen. 't Was, volgens zijne bitsche verklaring, wel een gunstig gekozen tijdstip om over een ondankbaren dief te komen spreken! En over zijne eigene belangen?...dat ze dan maar spoedig voor den dag moest komen; daar hij het hoofd vol had met het beramen der middelen, waardoor hij dien nietswaardigen hak zijne beleediging en zijn eervergeten gedrag omtrent mathilde zoude betaald zetten; den huichelaar, die vast beloofde thilda te zullen huwen, en nu, schandelijk zijn woord brak en zijne beloften schond!
't Valt gemakkelijk te beseffen hoe zeer vrouw geertje, maar vooral ook het angstig vreezende meisje verrast stond over het zoo even gehoorde.
Waar de eerste, door kracht van woorden zich niet had durven vleijen om voor het bedreigde kind iets méér dan een voorloopig uitstel te zullen bewerken, terwijl de tweede, den gestrengen vader beter kennende, zelfs aan den goeden uitslag van die bemoeijing had gewanhoopt: daar moest wel de overwinning - op welke wijze dan ook behaald - haar beiden ten zeerste verbazen en verblijden; maar zij gevoelden ook tevens dat het den overwonnene tot den hevigsten toorn zoude voeren, indien zij hare vreugde openbaar maakten, en terwijl vrouw geertje, met den blik op thilde gevestigd, slechts een: ‘Beter ten halve gekeerd dan ten heele gedwaald!’ liet hooren, viel schorel, na de woorden zijner dochter: ‘Ach! vader! ik dacht wel dat hak de regte niet was!’ met een woordenvloed in, die zijn ontroerd gemoed - zoo mogelijk - nog sterker in beweging bragt. Ten slotte gaf hij der weduwvrouw de voor mathilde zoo streelende verzekering: dat het een kruis was kinderen te hebben, en bepaaldelijk dochters; dat ze tot niets nut waren; dat men ze voor anderen groot bragt, terwijl die anderen dan nog wel meenden dat de grootbrenger van zijne armoede, ‘ja wel, als of er geen opkomen aan was’, een deel zou medegeven! - onder welk verslag de weduwvrouw had opgemerkt dat meester schorel, te midden zijner redenering, drie malen Gods zegen, en vijf malen de straffe der verdoemenis over zijn eigen grijze kruin had afgesmeekt!
Met regt begreep vrouw geertje dat het noodeloos woorden tijdverspillen zoude wezen om den zoo zeer ontstemden man nogmaals over de belangen van haren jongen aan te spreken; welligt zou zij later, in kalmer oogenblikken, met meer voordeel die zaak kunnen bepleiten, en na thilde hartelijk de hand te hebben gedrukt, welke handdruk met een bijzonder vuur werd beantwoord, groette vrouw willems den komenij-man vriende-
{==199==} {>>pagina-aanduiding<<}
lijk, maar vertrok zonder een antwoord op hare vraag te bekomen: of zij dan later nog eens weder mogt keeren om over frans - hij wist wel - met hem te spreken?

(Het slot in No. V; dat te gelijk met dit wordt verzonden.)




Eene tuingedachte.

van G. Gravé, J.z. (*)


Eenzaam in mijn tuin gezeten, 
Peinsde ik planloos, als in droom, 
Turende op een appelboom; 
Zonder van de zorg te weten 
Die zoo menig denkend hoofd 
Van genot en rust berooft. 
 
'k Zag den jongen bloesem open 
Door de zwoele Zuiderlucht; 
'k Zag zijn bloemen uitgeloopen 
En een frissche Meije-zucht 
Spelen met heur roode bladen; 
'k Zag ook hoe mijn rozenstronk 
Met genot de druppels dronk 
Door den dauw er op geladen; 
En ik zag hoe 't Oosten blonk 
Van den eersten zonneblos; 
En hoe alles, uit het duister, 
In zijn groenen voorjaarsdos 
Opkwam met vernieuwden luister. 
Veld en vliet was nog in rust; 
Want de morgen had ten hemel 
Pas de sterren uitgebluscht. 
'k Had geen stoornis van 't gewemel 
Dat de steden woelig maakt 
Telkens als de zon ontwaakt. 
'k Hoorde alleen de stem dei hanen, 
En bij wijle een kwartelslag 
Welkom zingen aan den dag, 
En tot waakzaamheid vermanen. 
 
Rustig, met mij-zelv' tevreên, 
Zat ik bij den boom alleen, 
Blies een rookwolk naar den hoogen 
En, bij 't zwinden van den smook, 
Denkende: mijn leven ook 
Kan zoo spoedig zijn vervlogen 
Als die dunne wolk van rook! - 
Viel een muschje mij in de oogen, 

{==200==} {>>pagina-aanduiding<<}

Dat op een gebogen tak, 
Om zijn honger te verzaden 
Zoekende in de jonge bladen, 
't Kopje door de bloesems stak. 
'k Maakte in 't opzien vast gerucht, 
Want de vogel nam de vlugt. 
Maar al spoedig kwam hij weder, 
In mijn naasten buurmans gaard. 
Vrij en vrolijk naar zijn aard, 
Hupte en sprong hij, op en neder, 
Pikkend uit den bloesemschat 
Wat zijn lust getrokken had. 
 
‘Aardig diertje!’ - dacht ik toen - 
‘Hoe bevoorregt is uw leven! 
Ja, dat alles moogt gij doen: 
Vrij door alle beemden zweven; 
Voedsel nemen waar gij 't vindt 
Zonder dat in 't vlugtig leven 
U ook zorgen zijn gegeven, 
Of een breidel die u bindt! 
Och, hoe menig menschenkind 
(Zoo 't zijn lot bepalen kon) 
Zeide, als gij, in werkloos zwerven: 
“Mij is elke beemd en bron!” - 
Zeker van hier niets te derven, 
Wijl Natuur toch alles geeft 
Wat de stervling noodig heeft!’ 
 
Maar 'k dacht verder door meteenen; 
't Leven lag als bloot voor mij; 
'k Dacht aan 't juichen, en aan 't weenen, 
En ik voegde er haastig bij: 
 
‘Één geluk is mij beschoren, 
Dat de Hemel u ontzegt! 
Heb ik most en voedend koren 
In mijn schuren opgelegd, 
En een arme doet zich hooren, 
'k Juich dan, als ik hulp hem bied - 
Diertje! dat vermoogt gij niet! 
Gij kunt voor u-zelven leven; 
Maar, met een gevoelig hart 
Deelen in eens anders smart, 
Dat is slechts den mensch gegeven. 
En, God lof! niet enkel vreugd: 
Zaligheid voor u niet te erven 
Wint hij door deze enkle deugd. 
 
Aardig diertje! ik gun u 't zwerven! 
Vrij en zorgloos, dat zijt gij; 
Maar gelukkiger is hij!’ 



{==201==} {>>pagina-aanduiding<<}

Mengelwerk.

Antikritiek.

In de Vaderlandsche Letteroefeningen, voor December 1855, No. XV, komt, op bl. 730, eene beoordeeling voor, van het werk, getiteld: ‘a. van de velde's Wonderen des Allerhoogsten, zigtbaar in Nederlands Geschiedenis. Op nieuw uitgegeven door Jhr. Mr. a.m.c. van asch van wijk’.
Aan het slot dier beoordeeling vindt men over de zoogenaamde dubbele ebbe niet alleen wat van de velde er van zegt, maar ook verschillende beschouwingen van andere Schrijvers over dat onderwerp opgegeven.
Ware de Heer van asch van wijk of de Beoordeelaar bekend geweest met de waarnemingen in de nagemelde wetenschappelijke Instelling in ons Vaderland, dan zou de een die dubbele ebbe niet meer als een wonder hebben voorgesteld, of de ander had hém en 't publiek eenvoudig te regt kunnen wijzen. Om die redenen vestigen wij er thans de aandacht op.
Die Instelling is het Meteorologisch Observatorium te Helder; aan het hoofd waarvan staat de kundige Heer c. van der sterr, Opzigter van den Waterstaat. - Behalve eene menigte andere even bezienswaardige instrumenten, zal de bezoeker ongetwijfeld het meest geboeid worden door zelfregistrerende windkracht-, windrigting- en getij-meters. De laatste geeft kromme lijnen op een papier aan, die de wijze van het rijzen en vallen des zeewaters voorstellen. Den bezoeker wordt, met de heuschheid die den Heer van der sterr eigen is, verder gewoonlijk medegedeeld, dat, op den 26sten Februarij 1853, dit werktuig eene ebbe heeft aangeteekend die 11 uren en 41 minuten heeft geduurd, alsmede, dat op den 21sten Julij 1672 een dergelijk buitengewoon langdurig getij is voorgekomen.
De lezer kan nu, naar verkiezing, de twaalf-urige ebbe van 1672 al of niet als een wonder beschouwen; wij doen dat niet. Wij houden het er voor, dat zulke storingen in den duur der getijen, even als alles in de Natuur, aan wetten onderworpen zijn; en dat dit ons gevoelen door andere meer kundige mannen gedeeld wordt, bewijzen de meteorologische en andere waarnemingen, die men zoo veel mogelijk tracht te vermenigvuldigen. Immers alleen daardoor is het mogelijk, om den

{==202==} {>>pagina-aanduiding<<}
aard van die wetten op te sporen; en heeft men zulk eene wet eenmaal uit tallooze, alle even naauwkeurig, gedane observatiën afgeleid, dan kan men volgens die wetten met grond voorspellen, welke weêrsgesteldheid, welke barometer-standen, welke thermometers-hoogten, welke standen van vloed en eb men op elken dag te wachten heeft.
Het voorgaande moge strekken, eensdeels om de hooge waarde van met juistheid gedane meteorologische of weerkundige waarnemingen te doen uitkomen; anderdeels om het bedoelde Observatorium, hetwelk in sommige opzigten eenig in ons land is, meer algemeen bekend te doen worden, en tot het bezoeken daarvan aan te sporen; en, eindelijk, om geene zaken als wonderen op te disschen, die dien naam niet verdienen. (*)

j.s.





{==203==} {>>pagina-aanduiding<<}

Ontdekkingen te Ninivé, in 1854 en 1855.

medegedeeld door J.A. Bakker.

Dr. l.j.f. janssen hield ons vroeger op de hoogte van de Assyrische ontdekkingen, door zijne berigten in den ‘Letterbode’: ZEd. gaf later een uitvoeriger verslag er van, in zijne ‘Oudheidkundige Verhandelingen en Mededeelingen’, van welke, uit hoofde van den geringen aftrek, tot nog toe het vervolg niet heeft kunnen verschijnen. Wij, die sedert jaren in de Oudheidkunde en de Geschiedenis van de kunst en der beschaving veel belang stellen, en, van 1845 af, de nasporingen van botta en layard hebben nagegaan, meenen dat de volgende bijzonderheden daaromtrent niet onwelkom zullen zijn.
In 1853 is te Londen het Assyrisch opgravingfonds opgerigt, ter verdere voortzetting van de nasporingen die aan den Heer layard zoo wèl verdiend waren toevertrouwd. De leiding der laatste expeditie was opgedragen aan den Heer loftus, die reeds belangrijke ontdekkingen had gedaan in de schaarsch bezochte streken van Neder-Chaldea en Susiana, toen hij met den Generaal williams de zending naar de Perzische grenzen volbragt. De Heer boutcher vergezelde hem, om de teekeningen te maken van de voortbrengselen der opgravingen. Daar hormusd rassam van Mossoul, vroeger ijverig medehelper van layard, en de Heer place op dien tijd de navorschingen in Assyrië bestuurden, in het belang van het Engelsch en Fransch Museum, trok de expeditie naar Babylonië, en begon hare werkzaamheden te Warka, Senkereh, en omliggende puinhoopen. In de eerstgenoemde plaats werd het geheele front van een gebouw ontdekt, waardoor meer licht verspreid werd over de Babylonische architectuur, dan door eenige der vroegere opgravingen. Slechts eene enkele gebeeldhouwde plaat werd daar gevonden, die de figuur vertoonde van een man met eene speer gewapend; zij was nog bovendien zeer beschadigd en gebroken. Een groot aantal graven werden daar nog ontdekt, die kostbare reliquiën bevatteden van verschillende eeuwen, zoo als gouden ornamenten en met spijkerschrift voorziene

{==204==} {>>pagina-aanduiding<<}
tabletten. Eene der laatste droeg de indrukselen beide van Grieksche en Babylonische zegels van den tijd der seleuciden, zoodat hier de laatste vorm van het spijkerschrift aan het licht werd gebragt. Te Senkereh (Erech, naar de H. Schrift, volgens Kolonel rawlinson) werden cilinders ontdekt, die aan nebuchadnezar toegewijd waren, in de funderingen van den tempel van phara. Ook werden er een aantal met spijkerschrift voorziene tabletten en tigchelsteenen gevonden, die aan weêrszijden dezelfde inscriptie vertoonden.
Eene andere tablet werd gevonden, met getallen beschreven, die, volgens de uitlegging van Kolonel rawlinson, de bewering van berosus bevestigen: dat de oude Babyloniërs zoo wel het zestallig als het tientallig stelsel in hunne telling bezigden.
Verscheidene andere ontdekkingen werden gedaan, in welker bijzonderheden men niet kan treden, omdat zij alle nog niet openbaar gemaakt zijn. In dien tusschentijd werd in Assyrië, aan de Noordzijde van den berg van Kouyunsick, hormusd rassam, na meer dan een jaar vergeefschen arbeid, beloond met de ontdekking van een geheel nieuw paleis, dat van assur-bani-pal, zoon van essarhaddon. De Heer loftus had nog juist den tijd om hetgeen van dit paleis opgegraven was, in oogenschouw te nemen, toen de vergunning van het Museum was verstreken, en hij naar Engeland terugkeerde. De muren van dat paleis waren versierd met bas-reliefs van grooter verscheidenheid en uitgestrektheid, dan eenige die thans in het Londensch Museum aanwezig zijn. Eene geheele zaal was toegewijd aan leeuwenjagten, die met ongemeene kracht zijn voorgesteld. Andere platen vertoonden het uiterlijke der paleizen, met smaak gesneden planten, veldslagen, belegeringen, optogten, enz. In één opzigt verschilde het paleis van assur-bani-pal van de vroeger ontdekte: in de afwezigheid van de gevleugelde stieren aan den ingang; hunne plaatsen werden vervuld door leeuwen- en griffioen-sphinxen met gehoornde menschenhoofden, en mannelijke figuren met dolken gewapend, die daar achter gesteld waren. Van de draagbare overblijfselen van dit paleis waren reeds tachtig kisten gepakt en naar Engeland verzonden.
Terwijl de Heer loftus zijne nasporingen in Babylonië voortzette, trok de Heer boutcher naar Ninivé, nam bezit

{==205==} {>>pagina-aanduiding<<}
van den verlaten berg, en maakte afbeeldingen van de basreliefs die nog niet verzonden waren. Waarschijnlijk is nu reeds het geheele paleis ontdekt; doch kort nadat de Heer loftus zijn voorganger weder had bereikt, ontdekte men den buitenmuur van het uitgestrekt gebouw, eenige honderd voet van het hoofdgebouw, en twintig voet beneden den beganen grond van het paleis. Die muur was gebouwd van in de zon gedroogde tigchelsteenen, met een basement uit drie inspringende lagen van ruwen steen bestaande, en in geenen deele gelijkende naar onze gevormde denkbeelden van de Assyrische bouwkunst. Deze muur omringde, waarschijnlijk, als een onderaardsche gang (tunnel), het gansche paleis.
Aan de Westzijde van het gebouw, aan den lageren grond, werden twee ingangen gevonden. De eene bestond uit twee kolom-basementen, met platen aan iedere zijde; in eene vierkante verwijding aan den voet van ieder dezer platen werden vijf kleine honden van gebakken aarde gevonden, met hunne namen in spijkerschrift op hunne ruggen gegrift. Deze doorgang leidde naar eene zaal of voorhal, bevattende de echte meesterstukken van Assyrische kunst. De reliefs overtroffen alle andere die ooit in Ninivé zijn gevonden, door het hoog uitkomen der figuren, verscheidenheid van onderwerpen, strenge conceptie en bekwame uitvoering. De schoonheid en uitvoerigheid der bewerking van 's Konings kleeding is boven alle beschrijving. Men heeft een mikroskoop noodig om de verschillende ornamenten daarop op te merken. De Heer boutcher was belast om er afbeeldingen van de grootste soort van te maken, ten einde er alle de détails van te behouden. Er zijn maatregelen genomen om zoo véél mogelijk van deze kostbare reliefs naar Engeland over te brengen.
Zij stellen den Koning voor op de jagt, met zijne speer verschillende dieren afmakende; soms te voet, doch meestal te paard. Het meest opmerkelijke is eene volgreeks van reliefs, die de geheele geschiedenis der leeuwenjagt voorstelt. De Koning verlaat zijn paleis, stapt van zijn wagen, wordt handgemeen met den koning der dieren, en houdt in dezen strijd vol in verschillende tafereelen, tot dat hij is afgebeeld waar hij de leeuwen, die hij gedood heeft, voor het altaar zijnen Goden ten offer brengt. Op meer dan ééne plaat wordt eene kooi voorgesteld met een sterk bloedenden leeuw er in, terwijl de

{==206==} {>>pagina-aanduiding<<}
Koning, beschermd door een wachter gewapend met speer en schild, gereed staat een pijl af te schieten. Op andere platen zijn wilde ezels afgebeeld, die door menschen met strikken gevangen worden. Er zijn ook reliefs die ruimten voorstellen, in welke gevechten met bergherten plaats hebben.
In het midden van deze zaal en de twee belendende kamers vertoonen zich in wilde verstrooijing, onder de massa aarde die hen opvult, een groot aantal gebeitelde muurplaten, die meest van het bovengedeelte der muren zijn neêrgevallen. Deze verschillen aanmerkelijk in voorwerpen en in grootte; de eene meet 14 voet lengte bij 10 voet hoogte, en bevat een 150-tal figuren, van wagens, voetknechten en ruiters, in optogten en gevechten. Maar het belangrijkste onder die beeldhouwwerken is een relief, dat gebroken, en in eenigzins geschonden staat bewaard is. Daarop komt de eerste afbeelding voor van eene Assyrische Koningin. Zij is met eene muurkroon versierd, en op een hoog gerugden stoel gezeten; achter haar staan wachters met vederbossen waaijende, en anderen die ververschingen aanbrengen. De Koning, wiens kleeding rijker dan die der Koningin is uitgewerkt, zit op een rustbed. Naast hen staat eene tafel waarop eene doos met twee kleine gevleugelde stieren. Het geheel dezer voorstelling is met veel zorg gebeeldhouwd. De twee koninklijke personen houden ieder een kop in de hand en schijnen elkanders gezondheid te drinken; regt vorstelijk onder een wijngaard, rijkelijk met trossen voorzien. Op een belendenden steen vond men afbeeldingen van muzijkanten, die waarschijnlijk tot het zoo even aangehaald tafereel behoord hebben.
Van de groote voorzaal kwam men ook in een opgaanden gang, die de gemeenschap met het bovenste gedeelte van het paleis daarstelde. Eenige der platen die dezen doorgang bekleedden, zijn maar gedeeltelijk afgewerkt. De muren aan beide zijden waren er mede versierd. Aan de regterzijde vertoonen de reliefs een optogt ter jagt, uitgaande met muilezels, netten, honden, ruiters en voetknechten, die hunne rigting naar de voorzaal hebben. Aan de linkerzijde komen zij terug, met de jagtgereedschappen, doode leeuwen, hazen, vogels, enz. De figuren op deze platen zijn vier voet hoog, en zeer schoon van uitvoering.
Omtrent veertig kisten van deze reliefs, die men van het lager gedeelte van dit paleis uitgekozen heeft, zijn gepakt en

{==207==} {>>pagina-aanduiding<<}
naar Engeland gezonden; te zamen moeten reeds 120 kisten te Londen aangekomen zijn.
Behalve deze is er nog de vermaarde inscriptie van den ingang naar het Zuiderpaleis van Kouyunsick, bevattende den veldtogt van sennacherib tegen hezekia, ofschoon zeer geschonden en beschadigd door den tijd en het vuur. De Heer loftus was in staat, die te kisten door het aanwenden van een nieuw middel, namelijk door den steen van weêrszijden met eene bekleeding van jodenlijm te bedekken, hetgeen wel eenigermate, ofschoon maar weinig, den omvang vermeerdert, doch de steenen minder breekbaar, en dus meer vervoerbaar maakt; in één woord: hetgeen dient om de steenen beter te bewaren.
Het overige der verzameling van oudheden van waarde, van het paleis van assur-bani-pal, bestaande uit 70 kisten, werd ter beschikking van den Heer place gesteld; denzelfden oudheidkundige, die, voor rekening van de Fransche Regering, de verdere nasporingen te Khorsabad met zoo veel geschiktheid heeft bestuurd. Wij moeten betreuren dat niet alleen deze, maar nagenoeg alle de gedenkstukken van de Assyrische en Babylonische collectie, die met zoo veel zorg en kosten voor het Museum der Louvre waren bijeengebragt, waarschijnlijk verloren zijn, bij de vaart op den Tiger, om te Bassorah te worden ingescheept. Er ligt eenige troost in, dat de Heer boutcher van al de voorwerpen, te Kouyunsick gevonden, vóór het vervoer afteekeningen gemaakt heeft, en de Heer trenchamp, de Fransche kunstenaar, ook kopijen heeft vervaardigd van die welke de Heer place te Khorsabad heeft ontdekt (*).

{==208==} {>>pagina-aanduiding<<}

De berg te Nimroud is zóó door den Heer layard doorploegd, dat maar weinig plaats voor nieuwe onderzoekingen

{==209==} {>>pagina-aanduiding<<}
overgebleven is. Niettegenstaande dit is er in het begin van 1854 een ander gedeelte van het Zuiderpaleis aan het licht gebragt. Aan den ingang waren twee kolossale standbeelden van 10 voet 8 duim hoogte; een daarvan is beschadigd, en daar zij te zwaar voor het vervoer waren, werden er naauwkeurige afbeeldingen van genomen. Men ontdekte insgelijks eene vrouwelijke statue, die naar Engeland is verzonden, waarop de Kolonel rawlinson den naam van semiramis leest. In hetzelfde paleis vond de Heer loftus verscheidene tafels van gebakken aarde met spijkerschrift, en eene heerlijke verzameling van kleine ivoren ornamenten. Zij zijn schooner dan al wat tot nu toe van dien aard gevonden is. Er zijn acht of negen verschillende hoofdversieringen onder, die een Egyptisch karakter dragen; sommige ornamenten zijn van Phenicische opschriften voorzien. De gevleugelde bol met de Ureus-slang komt op sommige ornamenten voor, en geeft onbetwistbaar een Egyptischen oorsprong te kennen. Voor de geschiedenis zijn dus deze voorwerpen van veel waarde. Zij zijn thans reeds in het Britsch Museum aangekomen.
Wij laten hier eene beschrijving volgen van de merkwaardigste reliefs van het paleis van assur-bani-pal, volgens de teekeningen daarvan door den Heer boutcher met de grootste naauwkeurigheid vervaardigd.
Het voornaamste tafereel is de voorstelling van het gevecht des Konings met twee leeuwen. Wat den goeden smaak in de uitvoering en de hoogte van het relief der figuren aangaat, wordt het door geen ander, in Assyrië gevonden, geëvenaard.
De Koning, te paard gezeten, steekt zijne speer in den muil eens leeuws, zoodat de punt daarvan in den rug uitkomt, terwijl een andere leeuw, die door verscheidene pijlen gekwetst is, het tweede paard bespringt, dat door hem geleid wordt. Ofschoon de trekken van den Koning naauwkeurig en fijn uitgevoerd zijn, is er toch, als gewoonlijk, geene uitdrukking in van de gewaarwordingen, welke de gevaarlijke ontmoeting, waarin hij gewikkeld is, moest te weeg brengen. In de afbeeldingen waarin de Koning worstelt met een wanhopigen vijand, en waar hij, ter eere van de Koningin, wijn drinkt, vindt men dezelfde onverschillige uitdrukking. In al de steenen platen, die in het paleis van assur-bani-pal te Kouyunsick (de berg tegenover Mossoul) nog op hunne oorspronkelijke

{==210==} {>>pagina-aanduiding<<}
plaats (in situ) gevonden worden, draagt de Koning een geborduurde kap of muts op het hoofd, in plaats van de gekartelde tiara, waarmede hij overal elders afgebeeld is. Door zijne kleeding, met braceletten en ornamenten kwistig versierd, zou men mogen vermoeden dat hij, gelijk astyages (zie xenophon, Cyrop.), een verwijfd en wellustig leven heeft geleid; doch te oordeelen naar de stoute gevechten, slechts gewapend met speer en dolk, tegen een troep leeuwen, schijnt hij veeleer geen onwaardig opvolger van den geweldigen jager nimrod geweest te zijn.
In de meeste andere steenplaten, die mede jagttafereelen voorstellen, wordt de Koning beschermd door een lansdrager, terwijl hij zijne pijlen op het wilde dier afschiet. De bekleedsels en tuigen der paarden zijn uitstekend schoon. De vorm van het gebit is opmerkenswaardig, en verschilt in het groote leeuwengevecht van dat hetwelk op andere reliefs voorkomt.
Een tweede groot relief vertoont den Koning een drankoffer plengende over de doode ligchamen van vier leeuwen. De steenen plaat, waarvan deze voorstelling een gedeelte uitmaakt, werd in hetzelfde paleis gevonden, maar niet op hare plaats (in situ), en schijnt niet tot de serie van het vorige behoord te hebben. Zij is minder verheven van relief, en niet zoo schoon in de uitvoering. Op een tafel of altaar voor den Koning is eene drinkschaal, en een leeuwengebit en tong aanwezig; het altaar komt in vorm zeer overeen met die welke men elders afgebeeld vindt. De Koning wordt door lijfwachten gevolgd. Op een anderen steen zijn de koningspaarden, van een van welk hij vermoedelijk afgestegen is, om bij de voornoemde plegtigheid voor te gaan; terwijl op een ander de verslagen leeuwen voor de voeten des Konings worden gebragt. De twee bovendeelen dezer steenen vertoonen weder jagttafereelen: een waarin de Koning een leeuw afmaakt met eene speer, en een waarin hij dat doet met dolk en speer te gelijk. Er is nog eene voorstelling van een hok waaruit de leeuwen zijn uitgelaten. Boven ieder voorwerp is eene inscriptie, bevattende eene verklaring van de voorgestelde onderwerpen.
De twee groote steenplaten zijn naar Engeland op weg. Een ander relief, dat óók in het paleis van assur-bani-pal is gevonden, stelt eene groep runderen voor. Deze steen was met eenige andere aan de Fransche Commissie aangeboden, en

{==211==} {>>pagina-aanduiding<<}
is een van die der in den Tiger gezonken verzameling, van welke de afbeelding bestaat, door den Heer boutcher vervaardigd. Het is opmerkenswaardig hoe veel levendiger en natuurlijker de voorstelling der dieren dan die der menschen, in de Assyrische beeldhouwwerken, is. Er is, behoudens zekere stijf- en hardheid, die algemeen is, eene verrassende bevalligheid en kennis van den aard der dieren in deze kleine groep ten toon gespreid. Ook is er evenzeer in de leeuwen eene kracht en uitdrukking, die men niet vindt in de figuren der menschen, welke allen naar eenen vasten typus schijnen vervaardigd te zijn.
De uitslag der laatste expeditie is de verrijking van het Britsch Museum met de schoonste relieven die men tot nog toe ontdekt heeft; met eene prachtige verzameling van ivoren ornamenten en andere kleine voorwerpen; en met de zoo getrouwe afbeeldingen van den Heer boutcher. Het ware voor de kennis der Assyrische kunst zeer wenschelijk, dat het bestuur van dit Museum de voornaamste gedenkstukken daarvan, in eene uitvoerige beschrijving met afbeeldingen, meer algemeen bekend maakte.
Het drie-regelig opschrift van het relief der offerplenging boven de doode leeuwen is door Kolonel rawlinson vertaald. Er zijn nog velen in Engeland, en ook op het vasteland, die nog vragen: of het spijkerschrift getrouw ontcijferd is? Toen de gemelde steen ontdekt was, zond de Heer loftus eene eenvoudige kopij van de inscriptie aan den Kolonel rawlinson, toen Resident te Bagdag, op 200 Eng. mijlen afstand. Hij zag het onderwerp nimmer, daar hij de opgravingen, gedurende den tijd dat de laatste expeditie daarmede bezig was, nooit bezocht heeft, en kon dus daar niets van weten. Hij antwoordde den Heer loftus met den omgaanden post, en vroeg eene schets er van, om hem in staat te stellen het werktuig te bepalen, dat de Koning bezigde. Eene naauwkeurige afbeelding van het opschrift kan ook Dr. hincks in Engeland in staat stellen, daaraan, ter vergelijking met de vertaling van Kolonel rawlinson, zijne kennis van het spijkerschrift te beproeven.
Rawlinson's vertaling luidt aldus:
‘Ik ben assur-bani-pal, de verheven Monarch, de Koning

{==212==} {>>pagina-aanduiding<<}
van Assyrië, die, aangemoedigd door de Goden van assur en beltis, vier leeuwen heb verslagen. Ik heb boven dezelve een altaar opgerigt, gewijd aan ishtar (astharoth), de Koningin des oorlogs. Ik heb een brand-offer van hen gemaakt. Ik offerde eene jonge geit (a kid?) bovendien.’





Bij den intogt van graaf karel II binnen Dordrecht, in 1515; voorgesteld te leiden in 1855. historische herinneringen (*)

van J.H. Sonstral.

Toen het vijf ure sloeg begon men den trein in orde te schikken. Wij hadden hen allen die den optogt zouden uitmaken, de een na den ander zien aankomen. Dit had ten gevolge dat wij ons van lieverleê schier verbeeldden drie eeuwen terug te zijn geplaatst, en Dordrechtenaren te zijn van die dagen.
De vergelijking van de hedendaagsche kleeding bij plegtigheden van vorstelijke intogten of huldigingen, met die van toen, is niet in het voordeel der tegenwoordige. Smaak en losheid, kostbare stoffaadje, en pracht van kleuren boeiden onze oogen. De illusie was volkomen. Als de karel en Vrouwe margaretha van 1855 zich evenzeer er door hebben laten wegslepen, zullen zij, geloof ik, de vorstelijke plegtgewaden met leedwezen hebben afgelegd. Maar hoe is die mensch te beklagen, wiens geheele leven zulk eene illusie is! Wat rest hem eindelijk dan teleurstelling? Hij zal geen eigen pak hebben aan te trekken, als het maskerade-pak hem ontvalt.
Maar ik dacht daar niet aan, toen de studenten, in vorsten en edelen herschapen, tegenover mij zich heen en weêr bewogen. Het was mij als zat ik onder den luifel van een huis op de Hoogstraat in 't oude Dordrecbt.

{==213==} {>>pagina-aanduiding<<}

Toen de Vorst nog niet naar eene allen verbindende Grondwet regeerde, noch zijne inkomsten en uitgaven naar den wil eener volksvertegenwoordiging had te regelen; maar, bij zijne komst tot den troon, zich verbond tot vrijwillig door hem beloofde vergunningen, of aloude handvesten en voorregten te bezweren had, en daarop wederkeerig den eed zijner nieuwe onderdanen ontving, was de dag der huldiging een dag des verbonds, door het altaar geheiligd.
De blijde intogten, entreées joyeuses, beslaan menige geïllustreerde bladzijde in de geschiedenis van Noord- en Zuid-Nederland; en men behoeft slechts de beschrijving er van te lezen, om een bepaald oordeel uit te brengen over den maatschappelijken toestand des volks, zijnen smaak en kunstzin, zijne beschaving en de uitingen van weelde en praal; terwijl het onpartijdig en onbevooroordeeld oog, dat de Middeleeuwen niet als een non plus ultra van volksontwikkeling aanziet, den vooruitgang van latere tijden in de voortbrengselen van poëzij en beeldende kunsten gewisselijk niet zal miskennen. Wat nu de tentoonstellingen zijn, waren toen die blijde inkomsten. De schilderkunst prijkte met hare soms kluchtige of wanstaltige voorstellingen. De rederijkers dongen in hunne batementen of spelen naar de goedkeuring der schoonen. Zij vervingen in zekere mate de ridderspelen uit vroegeren tijd, die van lieverlede in onbruik waren geraakt. Dagen lang was er feest, en des nachts spreidden duizende waslichten zoo helder hunne stralen rond, dat men twijfelen mogt of de zon wel was ondergegaan.
Werden de vorsten met jubel en gejuich, met feestelijk onthaal en rijke geschenken begroet, en hunne harten door de warme liefde des volks vervoerd; van hunnen kant schenen zij niet slechts in wèl bemuurde wallen, maar ook in de harten des volks hunne intrede te willen doen. Zij spaarden moeiten noch kosten, om zich den gewenschten volkszin waardig te toonen. De herauten strooiden op de pleinen geld uit, en 't was een lust te zien, hoe grooten en kleinen uit de schamele menigte, door en over elkander, woelden en grabbelden, en toch niet zelden zonder zilver of koper weêr boven kwamen.
Minder gevaarlijk, doch voordeeliger was de wedstrijd, die aan Luilekkerland deed denken. Hier stond eene eerepoort met brood behangen, en ieder die honger had behoefde slechts toe te tasten, mits hij niet te laat kwam. Dáár lag op het midden

{==214==} {>>pagina-aanduiding<<}
van de markt een gebraden os, die zijne ingewanden voor brood en worst had verruild, en geduldig als een lam zich aan het gretige mes ter ontleding overgaf. De wijn stroomde in overvloed.
‘Zoo was te Gent’ - zegt du rieu - ‘in 1468 voor het paleis aan beide zijden van eene schilderij een boogschutter, een Griek en een Turk, uit wier pijlen vin de Beaune sprong in twee groote steenen bakken, waaruit een ieder mogt komen scheppen, even als uit eene andere, die voor de keuken van 't hof stond, en hypocras opving uit de borst van een pelikaan. Desgelijks sprong er te Brugge, in 1515, witte wijn uit den bek van een kunstig vervaardigden kraanvogel, en uit de regterborsten van drie engeltjes boven een fraaijen pilaar, als ook uit pijlen, die een beeld boven den boog der Spaansche kooplui in de handen had...Het voorbeeld der grootste mildheid is te Brugge in 1497 gegeven, toen

In die Bogaersstrate die vleeshouwers bewesen 
Den willecomme met eenre figuure; 
Ende in die Hoochstrate die lombaerden gepresen, 
Daer groote triumphe is gheresen, 
Drie oft iiij staedgen hoge, net ende puere, 
Verhemelt met gouden laken, ter cuere, 
Met speellieden, tonende daer jonst toten helde, 
Sayende een groote menichte van ghelde. 
 
Ende die Buyscayers desghelyc, 
Met lakennen behangen, met lichte claer, 
Drie vaten wyns daer synder publyc, 
Deese lieten loopen voor arm ende ryck, 
Die dorst hadde mocht drinken daer. 
Die Spaegnaerden hadde iiij huysen voorwaer 
Afgesloten, dat toogde hem naect, 
Met twee costelike poorten gemaect, 
Drie poorten behangen met scoonen lakene; 
Ende lieten den wyn daer loopen uit tonnen, 
Duer die blyscap, die hun stond te nakene, 
Ende sayden gelt om genoecht te makene.’ 

Het spreekt van zelf dat thans de vermeende karel de fonteinen en broodpoorten met de gebraden ossen zijnen veronderstelden Dordrechtschen burgers niet aanbood, en toch waren de uit Frankrijk en van de Rijnboorden overgebragte fonteinen

{==215==} {>>pagina-aanduiding<<}
mildelijk springende, indien men zich maar de moeite gaf van met een zilveren sleutel de openingen te ontsluiten. Talrijke bedelaren overigens zagen elken vreemdeling voor een broodboom aan, en spraken hunne meeningen lastig genoeg uit.

Toen karel de Eerste in het beleg van Nancy zijne stoutheid met den dood betaalde, bragt zijne dochter maria, door haar huwelijk met den Aartshertog maximiliaan, de Grafelijkheid van Holland, benevens de overige Bourgondische bezittingen, in het niet veel vermogend Huis van Habsburg of Oostenrijk over. Een noodlottige val van haar paard (een niet zeldzaam sterfgeval onder vorsten, zoo als apoplexie een erfdeel schijnt van den hoog deftigen stand) verkortte hare dagen. Haren onmondigen zoon liet zij hare Staten, en haren gemaal de voogdij achter.
Filips de Schoone trad in het huwelijk met johanna van Kastilië, en hij werd erfgenaam van de Spaansche kroon. In den jare 1500 zag karel het levenslicht, en de vroege dood zijns vaders en het droevig lot zijner moeder gaven hem, reeds als teederen knaap, in meer dan één werelddeel een uitgestrekt rijksgebied.
Keizer maximiliaan voerde in de Nederlanden de voogdij over zijnen doorluchtigen kleinzoon, terwijl het Staatsbeheer aan de handen van Vrouwe margaretha werd toevertrouwd. In het jaar 1515 nam de jeugdige Vorst de teugels op van eene regering, die hij, veertig jaren later, verzadigd van staatszorg en roem, voor eene kloosterpoort zou nederleggen.
Van een schitterend gevolg omstuwd, verliet hij in 't voorjaar van 1515 het kasteel van Mechelen, waar hij zijne kinderjaren had doorgebragt, en trok als in zegepraal door zijne voornaamste steden. Hij kwam op den derden Junij te Dordrecht, niet de grootste - dit was toenmaals Leiden - maar de oudste der zes Hollandsche steden, om aldaar tot Graaf en Heer gehuldigd te worden.
Dit oogenblik werd nu als met een tooverstaf in 't leven teruggeroepen.
De herauten van Holland, Luxemburg, Artois, Limburg en Henegouwen hebben de taak op zich genomen om bij den talrijken hofstoet de orde te bewaren. Ik weet niet of het toevallig is geweest, maar aardig was het zeker, dat de trein

{==216==} {>>pagina-aanduiding<<}
geopend en gesloten werd door Dordrechtenaren: den Heer de koning, die als charles de poupet, Raad en Opperstalmeester van Graaf karel, voorop toog, en den Heer smits, die onder de zwaar gewapenden te paard in de achterhoede reed.
De trein bestond uit honderd-en-tachtig personen. Het geleide van muzijk-corps en militaire magt, en policiemannen ging als een anachronisme er nevens. Bij de orde die zich alom deed opmerken, vroeg men onwillekeurig: ‘Waartoe dat geleide?’ Eere hebbe de Leidsche bevolking en policie, dat die vraag gedaan kon worden!
Daar togen zij als arm aan arm vooruit, de negentiende en de zestiende eeuw; de laatste al aanstonds vertegenwoordigd door vier stads-trompetters van Dordrecht; een edelman met drie fouriers te paard, en negen afgevaardigden uit de handboogschutterij en kloveniers, voorafgegaan door een tamboer en pijper. Boven die geharnaste schaar, in 't blaauw, met kaproenen van paarsch fluweel, stak de banier der schutterij uit, waarop de marteldood van St. sebastiaan, den beschermheilige van het gilde, was afgebeeld.
Daarop volgde de stads-regering: dertien leden, door twee stadsboden, en de schout en de baljuw, door twee hellebaardiers voorafgegaan. Die stoet was achtbaar. Eene stadsregering beteekende toen iets meer dan nu. Er was een tijd waarin een burgemeester méér te zeggen had dan een constitutionele Koning van onze dagen.
Zeven Zwitsersche soldaten volgden met hun kapitein en een vaandrig, die 't Bourgondische wapen verhief.
Dáár droeg een moedig ros den zes-en-zeventig-jarigen jan I, Graaf van Egmond. Reeds in 1465 was hij in 't Heilige Land tot ridder geslagen. Een-en-dertig jaren lang was hij stadhouder van Holland, Zeeland en West-Friesland geweest. Zijne krachtige hand, die ginds en elders zoo zwaar op de Hoekschen nederviel, bezorgde hem den graventitel. Zijne borst is met het gulden vlies versierd. Naast hem rijdt de Luitenant-Stadhouder floris van Egmond, Graaf van Buren en Leerdam, Heer van IJsselstein. Hij was de grootvader van anna, de eerste vrouw van willem den Zwijger, die het Huis van oranje de aanzienlijke goederen van haar voorgeslacht aanbragt.
Achter die beide hooggeplaatste personen komen de Staten

{==217==} {>>pagina-aanduiding<<}
van Holland, zes leden der ridderschap en edelen, zes vertegenwoordigers der groote steden: Dordrecht, Leiden, Delft, Gouda, Amsterdam en Haarlem; vier leden uit het Hof van Holland met zijnen griffier. Onder de beide vertegenwoordigers van den raad van financiën valt het oog bijzonder op dien statig gekleeden en met baret gedekten man: 't is adriaan florisz, een der vermaardste Nederlanders. Hij was de zoon eens schuitenmakers, in 1459 te Utrecht geboren, en toonde wat een mensch vermag, indien hij door een vasten wil bezield wordt. Leerling van den alombekenden agricola, werd hij later een vriend van den niet minder beroemden desiderius erasmus. Te Leuven behaalde hij, in tegenwoordigheid des Rotterdammers, den doctoralen graad, en werd tot rector magnificus van die beroemde Universiteit benoemd. Zijn hart was edel; zijn geest in schoolsche vormen geprangd. Hij werd met de wetenschappelijke en Godsdienstige vorming van den vorstelijken knaap belast; doch het is hem beter gelukt de zaden van godsvrucht in 't gemoed van zijnen ridderlijken kweekeling te strooijen, dan de regels der grammatica in diens hoofd te prenten, hetwelk reeds vroeg andere behoefte gevoelde, dan aan eene schoolsche les over terentius. Thans treedt hij ons voorbij als president van den raad der financiën. Later ging hij naar Spanje, met den drom van Nederlandsche edelen dien Koning karel in zijn gevolg met zich over de Pyreneën voerde, en werd Bisschop van Tortosa, spoedig Kardinaal, Onderkoning van Spanje, en eindelijk met de pauselijke kroon beladen. Die last viel hem te zwaar. Als scholastieker kon hij de vrije levensontwikkeling der Hervorming niet begrijpen; als eenvoudig Nederlander zich niet schikken naar Rome's weelde; en als ongeveinsd Christen zich niet te huis vinden in de huichelarij en de zedeloosheid van 't pauselijk hof, dat hij hervormen wilde, even
stroef als of hij in eene collegiekamer de grammatica doceerde. Maar spoedig zond men den dood naar het Lateraan, en toen deze hem de driedubbele kroon van 't hoofd had geligt, hing Rome een bloemkrans aan de deur van zijnen geneesheer, met dit bijschrift: de Senaat en het Romeinsche volk aan den Verlosser des Vaderlands.
De Hooge Raad der Nederlanden van Mechelen wordt door drie raadsheeren en den audiencier vertegenwoordigd.

{==218==} {>>pagina-aanduiding<<}

De Geheime Raad, die insgelijks te Mechelen zijne zittingen had, zond drie van zijne leden naar de Gravenstad. jean le sauvaige, Groot-Kanselier van Bourgondië, was er President van. Hij bekleedde in Spanje aanzienlijke betrekkingen; maar verdiende door zijne verregaande schraapzucht den haat der Spanjaarden. Gunstiger staat mercurin alburio, Heer van Gattinaria, Voorzitter van het hof van Bourgondië, bekend. Met naauwgezetheid diende hij de vorsten in wier tijd hij leefde. Later werd hij, ter gelegenheid van den vredehandel met Italië, in 1529, tot Kardinaal verheven. Hij was de laatste Kanselier van Bourgondië. Zijn sterven was eene ramp voor de zaak der Hervorming in Duitschland. Hij dorstte niet naar bloed, maar zocht den vrede. Aan zijne pen was de milde uitschrijving van den beroemden rijksdag te Augsburg in 1530 te danken; maar met zijnen dood week de gematigdheid uit het kabinet des Keizers.
Aan dezen hoogachtbaren stoet sluiten zich aan vier boogschutters te paard, met hunnen Kapitein olivier de fama, en den vaandrig, die het vaandel draagt, waarop de zoo veel beteekenende, en zoo veel voorspellende spreuk van karel te lezen staat: ‘Plus Oultre’ (nog verder!). Drie trompetters en een paukenslager te paard gaan vooraf.
Maar wat banier steekt daar zoo hoog gedragen uit, schitterende van kleuren? 't Is de banier van karel; zij is bedekt met de wapens van zijne erfstaten in Bourgondië, Spanje en de Nederlanden. Een edelman draagt haar, als een heilig pand. 't Is de Baanderheer van Holland, jan II van Wassenaar, een dappere onder de dapperen. Hij sneuvelde in 1523 in 't beleg van Sloten, en karel getuigde bij zijn sterven, dat hij nimmer een held verloren had die hem evenaarde. Men kan 't hem aanzien, zoo fier als hij de banier omklemt, dat hij dit heiligdom zoowel tegen den vijand zal weten te handhaven, als onder jubelende feestelingen in eere te houden.
Tusschen die banier en den te huldigen Graaf rijden vijf edelen. De eerste is Paltsgraaf frederik van Beijeren. Later verwierf hij den eerenaam, dien niet alle grooten der wereld verdienen, van ‘den wijze.’ Aan het hof van filips den Schoone ontving hij eene ridderlijke opvoeding. In 't gevolg van karel opgenomen, werd hij voor een tijd lang van het hof verwijderd, omdat eleonora 's vorsten zuster haar hart hem wijdde. Vorsten, en bovenal Vorstinnen, men weet dat,

{==219==} {>>pagina-aanduiding<<}
mogen hunne harten niet weggeven. Later in gunst hersteld, werkte hij in Duitschland ijverig om de keizerlijke kroon voor zijnen meester te winnen. In 1529 trok hij, bij 't beleg van Weenen, het zwaard tegen soliman, sprak in 1530 tot de over godsdienstige vraagstukken strijdende partijen woorden van vrede, aanschouwde de waarheid en koos hare banier. In 1544 volgde hij zijnen broeder als Keurvorst op, en zette de Hervorming in zijne Staten door.
Nevens hem gaat filips van Kleef en Mark, Heer van Ravenstein. Bourgondisch bloed stroomt door zijne aderen. Zijne grootmoeder was de zuster van filips den Goede; zijn vader dong voor hem naar de hand van maria: doch een Graaf van Kleef kon de mededinging tegen een Keizerszoon niet volhouden. Hij heeft zich bij de beroerten van Gent beroemd en berucht gemaakt. Aan hem had de stad haar behoud te danken, toen verbolgen Duitschers haar met den grond gelijk wilden maken. Hij stond borg als gijzelaar voor de bedingen waarop maximiliaan zijne vrijheid terug ontving, en toen de onbeschofte Duitschers ze schonden, trok hij het zwaard voor de beleedigden tegen zijn eigen meester. Dit gedrag wikkelde hem in moeijelijkheden, die bij den vrede van Sluis vereffend werden. Hij kreeg de gunst van zijnen Vorst terug en bleef aan diens huis getrouw, tot dat de dood hem in 1528 ter ruste riep. In 1558 werd er te Parijs van zijne hand eene geschiedenis van het Nederlandsche Zeewezen ter perse gelegd, die in handschrift te 's Hage nog aanwezig is.
In dien zelfden stoet bevindt zich filips van Bourgondië, Admiraal en Vliesridder. Onze lezers, die waarschijnlijk minder bekend zijn met 's mans biographie door gerhard van Nijmegen, dan met ‘het Huis Lauernesse’, kunnen in dit werk van Jufvrouw toussaint een uitmuntend portret van dezen man nalezen. Hij was de jongste der zeventien bastaardkinderen van filips den Goede bij margaretha post, eene vrouw van welke hare, op dit punt niet zeer kiesche tijdgenooten getuigden dat zij (hoe is het mogelijk!) eene vrouw was van onbesproken kuischheid. Nu eens verkeerde hij als hoveling aan 't hof, dan weder gordde hij het zwaard aan als een Bourgondiër. Een tijd lang voerde hij den admiraalstaf der vloot, tot dat men hem op den stoel van willebrord en den bisschoppelijken mijter op 't hoofd zette. Hij heeft roem

{==220==} {>>pagina-aanduiding<<}
ingeoogst door zijne verlichte denkwijze. Als in zijnen tijd alle prelaten zich door zulk een helderen zin hadden onderscheiden, ware de Hervorming overbodig geweest, of had zij geene tegenkanting ontmoet.
Naast dezen edelen Bourgondiër begroeten wij karel van croy, Prins van Chimay. Schitterende titels droeg hij en genoot aan het hof hooge gunst en onbepaald vertrouwen. Bij den doop van karel stond hij als peter en was tot in 1509 Gouverneur bij het vorstelijk kind.
De eeredegen werd den Vorst vooruit gedragen door karel van lannoy, Heer van Sanzelles en Maingoval, Groot-Schildknaap van karel. In lateren tijd werd hij in Italië Kapitein-Generaal van 't leger dat tegen de Franschen streed, en Onderkoning van Napels. Na de overwinning in 1525 te Pavia op den meer roekeloozen dan ridderlijken frans behaald, werd hem de bewaring van den krijgsgevangen Koning toevertrouwd, en hij leverde dien uit te Madrid.
Daar verschijnt de held van 't feest, karel van Holland, van Oostenrijk, van Bourgondië, van Kastilië en Arragon; de jonge Graaf en Heer. Hij is gezeten op een weelderig ros. In onze verbeelding hooren wij 't gejuich der stedelingen, die reeds vlammen naar den roem welke dat jeugdig hoofd op het oorlogsveld, in de raadzaal van rijksvorsten, in het kabinet en op den troon van vele volken omstralen zal.
De oude grafelijke boom van Holland was ingeënt op den stam van Henegouwen, Beijeren en Bourgondië, en in den jeugdigen karel vloeide het Bourgondische bloed in den Oostenrijkschen en Spaanschen stroom te zamen. Hij was de kleinzoon van Keizer maximiliaan, die van zijne verzwagering met het Bourgondische huis alleen dit voordeel trok, dat zijne kinderen van uitgebreide Staten erfgenamen werden.
Karel zag op den 24sten Februarij 1500 te Gent in een bekrompen kamertje het eerste levenslicht. Gravin johanna woonde een feest bij, doch werd in het midden der vreugde door de barensweeën overvallen, zocht in een zijvertrek toevlugt, en werd er moeder. De Magistraat van Gent leide eenen Bijbel in de wieg van het vorstelijk kind. Een mislukt doopgeschenk! Want karel heeft het zwaard getrokken tegen de belijdenis van Gods Woord, en in de Nederlanden vijftig-duizend menschen, die liever den Bijbel dan een missale lazen, op het

{==221==} {>>pagina-aanduiding<<}
schavot doen sterven. Zijnen ouders heeft hij wel rang en titels, maar geenszins zijne opvoeding te danken. Toen zij in 1501 en vijf jaren later weder naar Spanje vertrokken, lieten zij hem in de Nederlanden achter, en hij werd op het kasteel van Mechelen opgekweekt. Eerst verving zijne overgrootmoeder margaretha van Yorck, bijgestaan door vrouwe van ravestein, en na den dood der eerste, zijne tante margaretha van Oostenrijk de plaats zijner moeder. Zijnen vader verloor hij in zesjarigen leeftijd, en zijne moeder, die, zoo als men zegt, krankzinnig werd uit jaloerschheid, of liever zoo uitzinnig jaloersch was omdat hare verstandelijke vermogens gekrenkt waren, sleepte jaren lang een vreugdeloos leven voort.
Tot Gouverneur van den jongen Prins werd willem van croy, Heer van Chièvres, aangesteld; met zijne wetenschappelijke ontwikkeling werd adriaan van Utrecht belast. Op wapenhandel werd de knaap door karel cenrio afgerigt. Hij was zeer gehecht aan de opleiding van chièvres, maar minder aan de scholastieke methode van den gemoedelijken, doch stroeven adriaan. Reeds telde hij dertien jaren, toen hij nog Vlaamsch moest leeren, en niets verveelde hem meer dan het bijwonen eener les over de Latijnsche taalkunde. En toch sprak hij later zoo gemakkelijk al de talen der volken, die onder zijn scepter stonden, en roemde er op, dat iemand zoo vele malen een mensch was als hij verschillende talen sprak. Alleen het Latijn scheen hem tegen te staan; want toen hij eens in Genua eene Latijnsche redevoering hoorde, verstond hij er nagenoeg niets van, zoo als hij zelf met leedgevoel betuigde. In die taalvorming ligt karel's roeping afgebeeld. Hij sloot met zijne regering de verlatijnschte middeleeuwen af en opende het tijdperk der nieuwe Europesche ontwikkeling. Chièvres begreep zijnen doorluchtigen kweekeling beter dan adriaan, en deed wat er in hem sluimerde ontwaken. Hij zag het gaarne dat de levendige knaap liever op de jagt ging en van staatszaken sprak, dan in ‘de Pligten’ van den ouden Romeinschen Consul bladerde; en hij vormde hem tot den Monarch, die, bij al zijne gebreken, eenen blijvenden roem verworven heeft. Zijn grootvader maximiliaan was met de leiding van chièvres hoogelijk ingenomen, en vernam met blijdschap dat zijn kleinzoon, hoewel eerst negen jaren oud, ijverig ter jagt ging. Hij was immers van Bourgondisch bloed.

{==222==} {>>pagina-aanduiding<<}
‘Dit is zeer goed,’ zeide hij, ‘men mogt anders denken dat hij een bastaard was.’
Thans is hij ruim vijftien jaren oud; en, meerderjarig verklaard, vat hij de teugels der regering op. Daar treedt hij Dordrechts veste binnen, zwanger van veertig jaren roems, die zelfs in het klooster van St. Yust niet zal vergaan. In Nederland was karel geboren en opgevoed. Daar zocht hij afleiding, toen Keurvorst maurits zijne uitzigten als Keizer verijdeld had. Nederland bleef hem dierbaar. Dit wist het volk, en al vervolgde hij de Protestanten met galg en brandstapel; al regeerde hij met eenen ijzeren scepter: hij deed het, om zoo te zeggen, op zijn Nederlandsch, en men verdroeg het. Toen later zijn zoon filips op zijn Spaansch hetzelfde deed, spande de adel zamen, en het volk schudde de kluisters af.
Drie pages volgen den Graaf op den voet en acht edelen trekken op in zijn gevolg. Het zijn willem van croy, Heer van Chièvres, Beaumont, Aerschot, Bierbeck, Rotselaer en Heverlé, Pair van Henegouwen, erfelijk Drossaard van Braband, Raad- en Groot-Kamerheer van karel, Vliesridder. Hendrik Graaf van Nassau en Vianden, Heer van Breda, Grimbergen, Diest, Sichem en Rumpst, Burggraaf van Antwerpen, Raad- en Kamerheer van karel, Vliesridder. Maximiliaan van hoorn, Heer van Gaesbecke, Honschoten, Houtekerke, Hess, Leende, Braine en Geldorp, Burggraaf van St. Winoxbergen, Kamerheer van karel. Maximiliaan van bergen, Heer van Zevenbergen, Noordeloos en Heemskerk, Kamerheer van karel. Reinoud III, Heer van Brederode, Vianen, Ameyden en Haverencourt. Adriaan van egmond, Heer van Kenenburg. Robert de la March, bijgenaamd de Ever der Ardennen, Heer van Aremberg en Sedan, Burggraaf van Brussel, Kamerheer van karel. Don pedro de porto carrero, Spaansch Edelman. Allen op fiere rossen gezeten.
De voorste in dien stoet is de man dien gij reeds kent als de leidsman van karel's jeugd. Later was hij de vertrouwde Raadsman van zijnen Souverein. Zijne loopbaan was die des roems. Met weidsche titels prijkte zijn naam. Hij was een sieraad van den Nederlandschen adel; maar in Spanje werd zijn gedrag een vloek; want hij beschouwde Spanje zoo als later alva de Nederlanden, en behandelde de hooghartige Kastilianen als bewoners van een wingewest. Onbepaald was

{==223==} {>>pagina-aanduiding<<}
zijn invloed op zijn voormaligen kweekeling, onbegrensd zijn ijver voor 's vorsten belang, en aan hem vooral is het te wijten dat de Spaansche vrijheid in den dwang van het absolutisme onderging.
Niet zonder welgevallen rust onze aandacht op hendrik, Graaf van Nassau en Vianden, die door zijn huwelijk met claudine de Chalons, zuster van filibert van Oranje, vader werd van rené, door wien het huis van Oranje met dat van Nassau, beide sints eeuwen Nederlandsche namen, vereenigd is.
Edward ponyng en de Kommandeur de la micha, gezanten van Engeland en Arragon, verhoogen den luister van den optogt.
Maar hooger nog klom onze spanning, toen de Landvoogdesse, met hare beide hofdames, françoise van Luxemburg, vrouwe van Enghien, echtgenoote van den Heer van Ravestein, en jaqueline porcean, Jonkvrouw van croy, op hare muilezels voorbij togen. Margaretha, droeg haren naam ‘parel’ in het harte, zij was de oogappel des volks. Hare ongelukken en deugden regtvaardigden die voorkeur der liefde. Zij ontving in 1480 het levenslicht. Dochter van maximiliaan en maria van Bourgondië, was zij tante van karel. Als tweejarig kind werd zij reeds uit politiek belang aan den Franschen Dauphin verloofd; maar karel, zijnen vader lodewijk den Elfde, opvolgende, had meer lust tot een huwelijk met anna van Bretagne, van wege hare rijke erfgoederen, ofschoon zij aan maximiliaan ondertrouwd was, dan om diens aan hem verloofde dochter te huwen, wier bruidschat reeds in zijn bezit was. Beleedigd en gehoond van het Fransche hof teruggekeerd, vergoedden de trouwhartige Nederlanders dien smaad met warme blijken van achting en liefde. Toen de lente zeventien malen haar rozenkleurig licht op hare maagdelijke wangen had uitgegoten, trad zij in 't huwelijk met Don juan van Spanje, den eenigen zoon van isabella van Kastilië. Hare reis naar de Spaansche kust was een voorspel van het lot dat haar in het land der granaten stond te wachten. Zij werd met schipbreuk bedreigd, en vervaardigde haar eigen grafschrift in dit tweeregelig vers:

‘Ci git Margot, la gentil' Damoiselle 
Qu'a deux maris et encor est pucelle.’ 

Zij trad evenwel behouden aan wal. Slechts weinige maanden

{==224==} {>>pagina-aanduiding<<}
na de voltrekking des huwelijks stierf haar gemaal. Toen de dood ook het kind wegnam, dat de vrucht harer kortstondige vereeniging was geweest, werd de zon in Spanje voor haar duister, en zij keerde onder den weduwensluijer naar heur vaderland terug.
In 1501, na eene mislukte huwelijks-onderhandeling met hendrik van Yorck, hertrouwde zij met filibert den Tweede van Savoije, doch was drie jaren later alweder weduwe. Nu eerst kreeg haar bestaan eene eigenlijke bestemming. Aan hare handen werden de teugels der landvoogdij over de Nederlanden toevertrouwd, en thans trekt ze Dordrechts wallen binnen, om ze in de hand van haren meerderjarig geworden neef neder te leggen. Toen karel in 1518 naar Spanje vertrok, werd haar de hooge regering weder opgedragen, tot dat de dood haar in 1530 ontsloeg.
In hare nabijheid rijdt haar gunsteling laurent de gorrevod met antonie van lalain, Heer van Montigny en Kamerheer van karel; een man, die later eene plaag werd voor de Protestanten, en te Utrecht het beruchte Vredenburg optrok, om de stad te breidelen. De zucht naar vrijheid heeft het kasteel onder den voet gehaald, en de naam is overgebleven als eene herinnering der slavernij.
Hen volgen margaretha's lijf-arts, Mr. pierre picot, en de twee hofmeesters, jean de bregelles en jean d'osten dit Hesden, en daarna elf edelen van hooge geboorte, behoorende tot karel's hof, waaronder wij den grootvader van den onvergetelijken dichter van 't ‘Wilhelmus’ opmerken. Deze trein wordt door twee geneesheeren van 't vorstelijk huis gesloten.
Een kapitein, en vaandrig, die het Bourgondische wapen draagt, zeven lansknechten met tamboer en pijper, scheiden deze edelen van den stoet die na hen komt.
Nu al die edellieden in hun prachtig costuum voorbij zijn, wordt het oog geboeid door de Gilden, die achtbare ligchamen, welke den ambachtsman eene waardige plaats in het maatschappelijk huisgezin hebben aangewezen, en niet zelden in 's lands historie gewigtige rollen spelen. Vier broeders van het gild der timmerlieden, en vier van dat der kooplieden, worden voorafgegaan door hunne dienaren met de blazoenen hunner beschermheiligen St. jozef en St. nicolaas.
Na die vertegenwoordigers der nijverheid volgen: zeven

{==225==} {>>pagina-aanduiding<<}
schutters van den voetboog, met den schutmeester en vaandrig, die de banier van St. joris draagt, met tamboer en pijper aan 't hoofd.
Drie zwaar gewapenden te paard, met twee trompetters, geleid door Kapitein beauregard, en vergezeld door den vaandrig met het Bourgondische wapen, bewegen zich aan het einde van den langen trein, en daar wij met onze verbeelding op de Hoogstraat te Dordrecht staan, volgen wij hen naar het stadhuis, waar de Vorst zijn intrek neemt, en met eede belooft: ‘Als Grave van Henegouwen, van Hollant, van Zeelant, ende Heere van Vrieslant, met haere toebehoerten: die heylige Kercke voor te staen, ende in haere rechten ende vryheden te onderhouden: weduwen en weesen te bescermen, ende in rechten ende redenen te houden ende te doen onderhouden; die rechten, privilegien, hantvesten, haercomen ende keuren onser stede van Dortrecht, mit Zuyt Hollant voortyts verleent ende gegeven by hertoge philips, karel ende hueren voirvaderen, grave ende gravinne van Hollant, ende by den coninck philips onsen heere ende vader saliger memorien, te houden ende te doen onderhouden’.
Maar hoe verdween zoo eensklaps die illusie? Ik was weêr te Leiden op het Rapenburg, en al had ik als een volmaakte scepticus daar nog aan willen twijfelen, het muzijk-corps der dragonders verbrak den toovercirkel, en voerde met zijne stoute klanken, op de maat van een triomfanten marsch, mij in de proza-wereld terug.





Eene zoogmoeder.

Novelle door J.J. Cremer.

(Slot van bladz. 199.)
Ongeveer twee dagen nadat willem van male in zijn ellendigen toestand door vrouw geertje en haar zoon werd gevonden, kwam hij tegen den avond voor de eerste maal sedert dien stond tot eenig bewustzijn.

{==226==} {>>pagina-aanduiding<<}

Het hoofd naar de zijde wendende waar de gordijnen waren geopend, beschouwde hij met een strakken, doch doffen blik langdurig de vreemde vrouw die naast zijn ledekant was gezeten, en, verdiept in haren arbeid, het niet bemerkte dat de lijder haar gadesloeg.
Werkelijk ontstelde geertje, toen de stilte die er in het vertrek heerschte - want frans was eene boodschap naar 't logement gaan doen, heen en weêr zijn weg door de G...steeg kiezende - eensklaps werd afgebroken, en zij de krachtelooze stem uit het ledekant vernam, die vroeg:
- Wie zijt gij?
In den aanvang wist geertje niet wát te antwoorden.
Zij had den lijder reeds zoo dikwerf, maar ijlende, geheel anders hooren spreken, en zij had dan ook tot hém gesproken, nu eens hem tot rust vermanende, terwijl zij dan weder, hoewel te vergeefs, getracht had, zich aan hem bekend te maken, en zij uitte dus niet zonder eenige verwarring de wedervraag: of mijnheer waarlijk wakker was?
- Maar wie zijt gij toch, en waarom zit gij hier...? - klonk het weder dof - ik ken u niet.
- Ach! God zij gedankt! - sprak geertje, terwijl zij haar werk liet varen, en met de beide handen de vermagerde hand van den lijder vatte, waarmede hij bij de laatste vragen met eene magtelooze beweging gepoogd had de gordijn wat meer open te schuiven - God zij gedankt! gij leeft dan weêr bij kennis. Ach! wimpje!...mijnheer willem!...Neen, gij kent mij zeker niet meer?...neen!...niet waar? Of zou geertje nog niet te zeer verouderd zijn om door u herkend te worden...? - Och! gij waart nog slechts even tien jaren oud toen zij van u heenging!...Och, wimpje! zie eens, zie eens, kent gij mij niet...?
- Maar...zeg dan wie gij zijt! - sprak de doffe stem weder, en 't scheen wel als of dat telkens vragen hem vermoeide of verveelde.
- Geertje! - geertje willems! - klonk nu haastig het antwoord der goede vrouw. - Och! dat ik u zoo naar en zoo zwak moest wedervinden! Maar toch, toch dank ik God, dat ik u nog levend terugvond!...En zoudt ge nu iets beter zijn? - liet zij er spoedig op volgen, terwijl het op haar gelaat te lezen stond hoe zeer haar een: ‘ja’, zou verblijden.

{==227==} {>>pagina-aanduiding<<}

- Ik ken u niet!...Neen. En beter ben ik óók niet...hoewel ik niet ziek ben - was het langzaam en dof geuite antwoord van den ongelukkigen jongeling, en, ofschoon hij niet beproefde de hand, die vrouw geertje nog in de hare hield, terug te trekken, wendde hij toch het hoofd af en sloot de oogen.
't Was eene bittere teleurstelling voor geertje, dat ze die woorden moest hooren uit den mond van hem voor wien haar 't gevoelige harte zoo warm en zoo teeder klopte. Neen, ze vermogt geen woord uit te brengen, maar, met een gelaat waarop de smart die ze ondervond, zoo duidelijk was te lezen, bleef ze op den armen willem nederzien, en drukte nog steeds zijne hand, als hoopte zij dat die taal beter zoude verstaan worden.
Zie...daar wendde hij op nieuw het hoofd naar de zijde waar geertje stond, en, terwijl die matte oogen zich nogmaals op haar vestigden, vernam zij weder zijne doffe stem, die langzaam zeide:
- Maar zijt gij dan de vrouw waarvan ik gedurig droomde - ook in dezen nacht, die zoo lang heeft geduurd? Zijt gij het met wie ik nog onlangs heb geworsteld, zoo sterk...hê? - en de jongeling rilde - dat ik niet ontkomen zou zijn, indien niet hij -!...
Maar eensklaps rukte van male de hand, welke geertje nog vasthield, los, en regt voor zich uit wijzende, terwijl zijn blik zich mede in de aangewezen rigting vestigde, vervolgde hij gejaagd, terwijl later zijne woorden met pijnlijke en akelige gebaren verzeld gingen:
- Hij...die daar staat...weg...weg!...hij was het...ja, hij...die mij losrukte en...medenam...mede...naar die plaats, waar ik kokende olie moest drinken...nog brandt het hier binnen...gloeijend kokende olie...pijn! pijn!...waar eene kleine slang, zoo fraai van kleuren, zoo hel van oogen, mij aanstaarde...en met de giftige tong naar mij stak...Ha!...weg! weg! - gilde hij sterker, en wierp, terwijl geertje het angstzweet uitbrak, met de beide handen de dekens ten deele van zich af - weg! help! zij steekt mij in 't hart...pijn! pijn!...
Zoo akelig had vrouw geertje hem nog niet gezien, en in hare benaauwdheid wilde zij een gebed doen; maar eer zij begonnen was, hernam de ongelukkige:

{==228==} {>>pagina-aanduiding<<}

- Wees voorzigtig!...Voorzigtig! Hij staat naast u!...met die zwarte knevels en dat hooge voorhoofd!...Weet gij wat achter dat hooge voorhoofd zit?...Ik zag het straks!...Zie, hij lacht! hij lacht!...help!! help!!
Magteloos en buiten kennis zonk de ongelukkige, die zich bij de laatste woorden overeind hief, in zijn kussen terug, en lag roerloos al den tijd die er verliep eer de geneesheer komen kon, die door de ontstelde vrouw werd ontboden.
Wij zouden te veel van het geduld des lezers vergen indien wij een breedvoerig verslag gaven van 't geen er verder gedurende eenige dagen in het rijk gestoffeerde vertrek der ellende voorviel. Genoeg zij 't te melden dat er geene belangrijke verandering in die dagen had plaats gegrepen, en hoewel van male, na de zoo even geschetste vlaag, niet weder in zulke hevige uitvallen verviel, bleek het toch, zoo vaak men hem bij kennis waande, uit de verwarring zijner denkbeelden, dat de vreeze des doctors voor eene verstandsverbijstering nog niet als ijdel kon beschouwd worden. - Telkens was hij op het punt van geertje, of den speelmakker zijner kinderjaren te herkennen, maar telkens ook werd dit gewenschte uitzigt verijdeld.
Eindelijk echter viel der trouwe zoogmoeder het geluk dier vurig gewenschte herkenning ten deel. Met een blos der innigste verrukking hoorde zij, op zekeren morgen, uit den mond des jongelings, dien zij sluimerende dacht, de verblijdende woorden:
- Ja, ik weet het wel, dat gij de goede moeder geertje zijt.
Van dat oogenblik af week de vreeze des geneesheers, en werd willem van male, ofschoon ellendig en zwak, weêr van de ketenen verlost, die zijne rede hielden gekluisterd, en 't is nu, in den Voltaire gezeten, met het hoofd aan vrouw geertje's boezem geleund, dat wij hem wedervinden.
- En zou dat mogelijk zijn, geertje? - vraagt de zwakke, terwijl hij de oogen tot de vrouw opheft, die vertroostende woorden tot hem sprak.
- Mogelijk, willem? - antwoordt de zoogmoeder. - Het is eene vaste en zekere waarheid! Gij hebt immers gehoord wat er geschreven staat: dat hij die gedoopt is, en gelooft, de zaligheid zal beërven.
Willem zwijgt eene poos; maar eindelijk slaakt hij een zucht, en zegt:

{==229==} {>>pagina-aanduiding<<}

- Maar, geertje! ik heb niet geloofd...zelfs heb ik maar zelden aan God gedacht...alleen deed ik zulks wanneer ik mij de woorden herinnerde die mij bij 't afscheid op ‘Land-heil’ uit uwen mond naklonken: ‘Wees braaf! God, die u altijd ziet, heeft de brave kinderen lief!’ Die woorden zijn altijd in mijn geheugen gebleven. Onwillekeurig kwamen ze, soms in de luidruchtigste gezelschappen of te midden van de bedwelmendste genietingen, mij voor den geest; maar hoewel ze mij deden ontroeren, vooral toen ik pas begon de wereldsche, mij vreemde genoegens te kennen, dat denkbeeld-zelf leerde ik hoe langer zoo meer verdragen: ik was toch geen kind meer, ik was man geworden...hij...hij zeide het mij meermalen. - O! geertje!...zeg...ben ik niet vreeselijk ellendig?...Zou dat woord, door u straks gesproken, ook mij kunnen redden...gelooven! alleen gelooven...? Neen, neen, onmogelijk, gij hebt ook andere woorden gelezen...geertje! ‘daar zal zijn weening en knersing der tanden’...geertje! och! houd mij wat vaster...ik word weêr zoo vreeselijk koud, ik beef zoo...geertje!...neen, het is onmogelijk!
Maar, neen, het was niet onmogelijk. De Heilige Geest, de Geest van God daalde op de trouwe zoogmoeder neder. Voor willem - ofschoon zij wreedaardig van hem werd verwijderd - had ze steeds gebeden; ook later was zij voor hem biddende gebleven; weder had zij om hoogeren bijstand gesmeekt, ten einde den armen voedsterzoon voor zijne zalige moeder te behouden, en niet in de eeuwige woning het verwijt eens vaders te hooren: ‘Vrouwe! waar is mijn kind? ik had het u toevertrouwd!’ Zij had gebeden, en 't was door Gods heilige kracht dat zij sprak, de eenvoudige en ongeletterde vrouw; woorden sprak van opwekking, van vertroosting, en er eindelijk in slaagde om door 't gelooven...geloove te wekken.
Aandoenlijk was het de goede vrouw daar met den ongelukkigen willem te hooren spreken, en hoe zij, bij al wat te vergeefs werd aangewend om de krachten van 't ligchaam te herstellen, de vonken van 't leven des geestes in hem aanvuurde, zoodat hij, na verloop van weinige dagen, om christus' wille een blij ontwaken aan gene zijde van het graf voor mogelijk hield. Ja, al gevoelde hij ook dat in eene der vele woningen waar hij den blik zoude opheffen, de blos der schaamte

{==230==} {>>pagina-aanduiding<<}
hem nog de kaken zou verwen, en de smart over bedreven kwaad...de verwerping der liefde Gods...hem de vreugd zou verbitteren; hij vertrouwde, door het geloove, op de genadige ontferming des Scheppers, van Hem die met vele, maar ook met weinige slagen zal slaan, en eenmaal, in allen...alles zal worden.
Nu, Gode zij dank! al waren zijne leden ook slap, en zijne vermagerde handen koud, hij rilde niet meer, maar voelde zich sterk met christus, en warm door de liefde. Hij vreesde den man niet meer, die, zoo als claudius zegt: ‘er zelfs vriendelijk zal uitzien indien men hem lang aankijkt’. Neen, hij sidderde op zijn aanblik maar zelden, en toch stond hein steeds voor hem; niet zoo als zijn afbeeldsel in de balzaal van het groote, voormalige stadhuis werd omkleed, dewijl die lieve voorname dansers en danseressen, als ze eens even rustten, er zoo akelig van werden: neen, hij vertoonde zich aan hem in zijne ware gedaante. Lag de arme jongen in zijn ledekant, dan trad de sikkelvoerder uit de gordijnplooijen te voorschijn, en trok de kakebeenen tot een lach...een vriendelijken lach, als of hij zeggen wilde: ‘'t Gaat goed, mijn jongen! niet als een vijand, maar als een vriend zal ik u de hand reiken.’ Zat hij voor het bed in den gemakkelijken leunstoel, dan stond de ontvleeschte man, als naar gewoonte, bezijden de prachtig gevulde étagère, en lachte alweder...maar immer vriendelijk, en 't was als of hij fluisterde: ‘Ik wacht slechts tot dat gij uw reisgoed bijéén hebt.’
Ja, willem zag hem zonder vreeze, maar toch werd hij droevig wanneer hij hem langdurig beschouwd had en, vermoeid zijne oogen sluitende, weder in de duisternis die hem omgaf, het beeld van den levensmaaijer en aan diens zijde een fraaijen blonden knaap ontwaarde; een knaap...met de rozen op de lagchende wangen, een ruiker der schoonste bloemen op de borst dragende, terwijl zijne hand een krachtig wapen omklemde, waarmede hij een aantal zwarte wezens dreigde te vernietigen, die aan zijne voeten kropen. Ja, de lach van dien knaap bedroefde hem meer dan de lach der ontvleeschte kaken; eene wijle toch was het hem als herkende hij in dien knaap zijn eigen wezen...als werd hij één met hem...als stond hij in zijne plaats, als...maar plotseling weder ontwakende lag hij, als vroeger, magteloos neder, en zag hoe hij

{==231==} {>>pagina-aanduiding<<}
meer naar hém geleek die naast de étagère stond, en dan...dan blonken er een paar tranen in de oogen, die maar kort meer het licht der zonne zouden opvangen...Zóó als die knaap was, had hij moeten zijn, en nu...o! God!...nog zóó jong!
Was het vreemd dat de jonge van male, zelfs nadat hij uit de geestverdooving ontwaakte, niet van hem sprak, noch hem wenschte weder te zien, aan wiens hand hij ‘zijn jeugd’ had genoten? Was het vreemd dat, zoodra het beeld van joost van meerle zich aan zijnen geest vertoonde, er zich een nog pijnlijker trek dan gewoonlijk over zijn gelaat verspreidde...?
Vreemd...? Evenmin als het vreemd is dat de wandelaar die in het vriendelijke morgenlicht zijn weg vervolgt, den nacht niet terugwenscht die hem belette de gevaarlijke punten op zijn pad te ontwijken.
Vreemd...? Niet vreemder dan dat eene donkere schaduw het aardrijk graauwt, wanneer eene zwarte wolk den zonneglans verduistert.
Willem vraagde niet naar den voogd, en verscheidene weken verliepen er eer joost van meerle, wiens toestand, vooral na de amputatie van zijn regterbeen, niet zonder zorg te wekken geweest was, een briefje van den volgenden inhoud aan zijn pupil zond:

‘Willem!

't Is nu ruim acht weken geleden dat ik op dien v.........avond mijn poot brak. Verscheidene malen heb ik mijn oppasser naar je toegezonden, om te hooren wat je toch scheelde...maar telkens zond je lamme huisploert de boodschap terug: dat meheer erg zwak was, en de pil had verboden iemand bij je toe te laten...Dat ik v.......beroerd ben behoef ik je niet te zeggen: 'n houten poot om zoo'n ellendige meid! Ik kan dol worden als ik in mijne spion tuur, en de flaauwste kerels vlug en vrij over straat zie loopen. Je moet wel heel beroerd zijn, willem! anders zoudt ge mij niet zoo alleen laten liggen, want nog altijd bromt de Chir.-Maj., dat ik rust moet houden. Wanneer je nu maar eenigzins kunt, smijt dan de medicijnflesch weg, en kom je waarden voogd eens bezoeken. Geloof maar dat ik er vrij wat erger aan toe ben, dan jij het wezen zult. Je bent een goeije kerel, maar te hyp van natuur; als je van avond komt, dan zult ge een heerlijk

{==232==} {>>pagina-aanduiding<<}
glas punch hebben; schudhiel komt ook - een prettige kerel die me heel wat opvrolijkt. - Hij beloofde keurige platen te zullen meêbrengen, die hij te Parijs heeft opgedaan; ik geloof vijf cahiers, onder den titel: Délices”, in 't genre van alexander v.h., maar zonder doodkisten en flaauwe zedepreken er bij; enfin, nous verrons! Laat je door geen dokter-gelamenteer terughouden. 't Weêr is wel wat guur, maar zoo 't eene koû is die je vatte, moet je aan 't spreekwoord denken: “breng de koû waar j'm haalde”. Enfin, ik ben er lam aan toe, en had al eerder geschreven, zoo ik niet onbewegelijk stil had moeten liggen, en nu nog schrijf ik in eene liggende houding. V.......ongelukkig, vindt ge niet! Soit! 'n been is maar 'n been. Als je soms later eens uit wilt, dan zal schudhiel je man zijn.
Bonjour, willem! - geef antwoord aan brenger dezes.

t. à t.

j. van meerle.’

Toevallig zoude willem's geneesheer juist den trap opgaan, ten einde zijn patiënt te bezoeken, toen hij de stem van van meerle's oppasser achter zich hoorde, die aan de dienstmeid den brief overhandigde, met de woorden:
‘Van den Luitenant van meerle, voor Mijnheerrr boven. - Bescheid as je blieft.’
De doctor keerde terug, en verzekerde den knecht dat de lijder te zwak was om brieven van wie zij ook kwamen, of van welken inhoud zij waren, te lezen; terwijl hij er bijvoegde: volgaarne den luitenant, zoo hij zulks verkoos, van den toestand zijns pupils te komen verslag doen, dewijl het mede aan ‘Mijnheer boven’ ten eenemale verboden was eene letter bescheid te geven.
‘Zeerrr wèl!’ klonk het antwoord, en de oppasser maakte regts-om-keert.
Wat er in de ziel van den luitenant omging, toen de brave arts - die, bij al hetgeen voor oogen was, toch den helschen toeleg van den voogd niet vermoedde - hem den zeer bedenkelijken toestand van zijn patiënt had medegedeeld...? Wij laten de beantwoording dier vraag aan den denkenden lezer over; maar verklaren toch dat wij met den geneesheer op het verbleekte gelaat van den luitenant een trek ontwaarden als

{==233==} {>>pagina-aanduiding<<}
of...als of een zegevierende lach met geweld door hem onderdrukt werd, en verzekeren tevens dat hij van dat oogenblik af met belangstelling (?) twee malen daags door zijn oppasser naar den welstand van zijn jongen vriend deed ‘informeren’.
En geertje hield bij haar zoogkind de wacht.
Met trouwe en moederlijke bezorgdheid voorkwam zij zijne geringste wenschen, en sprak - wanneer zij zulks voor zijn welzijn niet nadeelig oordeelde - voortdurend over de hoogere belangen met hem, zoo als de predikant, die den armen jongeling een paar malen had bezocht, mede tot hem gesproken had. Over het verledene sprak zij geen woord: - over het verledene...in zoo verre zulks aan zijne zondige leefwijze kon herinneren; maar wel sprak geertje met haren voedsterzoon over dat ver verledene, toen hij als kind vrolijk en blij het leven te gemoet huppelde, en, o! het was hem zoo goed die tijden te herdenken, en in den geest, nogmaals die onschuldige kinderjaren te doorleven. Ja, ook somwijlen moest zij verhalen van 't geen haar-zelve weêrvoer, sedert zij naar hare gebóorteplaats uit de haar zoo dierbaar geworden omgeving vertrokken was, en wanneer frans, die, op willem's uitdrukkelijk verlangen, tegen eene ruime belooning de boodschappen verrigtte, zich mede in het vertrek bevond, dan verlangde willem niet zelden dat de zoogbroeder zich aan zijne zijde zou nederzetten, en terwijl hij dan zijne hand vatte, zag hij hem met zijne doffe oogen zoo lang en zoo beteekenisvol aan, dat frans er verlegen van werd en...eene kleur kreeg, tot dat de lijder eindelijk het hoofd wendde, en dan gewoonlijk zuchtte: ‘Eene moeder! Eene goede moeder! God nam de mijne, frans! de uwe heeft Hij mij wedergegeven!’ En wanneer dan een dankbare lach om willem's lippen speelde, en frans ook opgewekt en met een blij gelaat zijne moeder toeknikte, dan juichte geertje in stilte: ‘God! ik dank U!’ want dan zag zij weer een lach van overeenstemming op beide die aangezigten, de lach der broeders...van denzelfden...van haren boezem.
Maar weinig sprak willem, doch gaarne luisterde hij naar geertje, en wekte het zijne belangstelling, háár levensloop te vernemen, evenzeer was hij verlangend naar hetgeen er sedert hun afscheid van ‘Land-heil’ met frans gebeurde. Hij was er verlangend naar, en toch had hij tot nu toe dat

{==234==} {>>pagina-aanduiding<<}
verlangen niet bekend gemaakt. Omdat hij doorgaans dof en uiterst zwak was, dacht geertje dat willem niet op het denkbeeld kwam er naar te vragen; doch, vermoedelijk zijn wij der waarheid meer nabij, zoo we ons den ongelukkige aarzelend voorstellen om weder van eene ontmoeting te gewagen die hem de wreede rol van verloochenaar deed spelen. Intusschen - zoo ons vermoeden gegrond is - behaalde willem's belangstelling de zegepraal over zijn verschoonbaar aarzelen, en na vergeving voor het leed te hebben gevraagd, dat hij frans moest hebben veroorzaakt, vernam hij met de eenvoudige en weinig belangrijks bevattende geschiedenis van den jongen, ook de pijnlijke reden waarom hij verstooten was, en thans door allen gewantrouwd werd, alsmede hoe zijne hoop werd vernietigd, om eenmaal aan mathilde's zijde gelukkig te worden.
Dankbare vreugde straalde er uit de blikken van frans en zijne moeder, toen de zwakke stem van willem de waarheid betreffende het muntbillet aan 't licht bragt. God dank! hij was het waarlijk; de valsche beschuldiger kon gelogenstraft worden, indien God den lijder, zoo als hij-zelf smeekte, daartoe de krachten spaarde.

't Was zondag-morgen. Willem lag te bed. Frans was beneden om goedwillig eene kleine dienst aan den heer des huizes te bewijzen, en geertje trad met een bord, waarop een paar beschuiten lagen, op het ledekant toe.
- 't Is zondag, niet waar, moeder geertje? - vroeg willem toen hij haar ontwaarde.
- Ja, willem! 't is zondag - antwoordde de vrouw.
- En gij zult gewis met frans ter kerke gaan...?
- Neen, dat kan niet. Frans zal gaan, maar ik blijf te huis, gij kunt mij noodig hebben.
- Ga gerust, geertje! - hernam de knaap - ik heb u dezen morgen niet noodig. Waarlijk, gaat beiden, het is immers goed ter kerke te gaan.
- Ja, mijn goede willem! - zeide geertje weder - doch wij kunnen van déze kamer óók de kerk maken, indien ik u een gebed, een kapittel uit den Bijbel, en een der fraaije gezangen voorlees.
- Lieve geertje! hoor eens...

{==235==} {>>pagina-aanduiding<<}

- Welnu, willem...?
- Gij geeft mij gaarne genoegen, niet waar?
- Willem! gij twijfelt toch niet...?
- Neen, geertje! maar ziet gij, dan moest gij dezen morgen met frans ter kerke gaan. Dan kunt gij mij te zamen verhalen wat de dominé preekte. Wat gij mogt vergeten, zal frans wel onthouden, en wat hém ontging, zal u in 't geheugen zijn gebleven. Zeg, zult gij 't doen...?
- Maar, willem! waarom toch...?
- Om mij genoegen te doen, wie weet! hoe kort gij het nog zult kunnen.
Vrouw geertje wischte een traan weg, en zeide nogmaals: dat het toch beter was te blijven, want dat de jufvrouw beneden óók ging, en slechts mijnheer met de meid te huis bleven; doch willem gaf insgelijks nogmaals zóó dringend zijn verlangen te kennen, dat zij beloofde aan het verzoek te zullen voldoen, en stapte ook werkelijk, een half uur later, na de kamer in orde te hebben gebragt, met een hartelijken groet ter deure uit, terwijl zij beneden de meid nog verzocht van tijd tot tijd eens te luisteren, of Mijnheer boven, ook iets noodig had. Willem lag nog rustig te bed toen hij de voordeur achter vrouw geertje en haren zoon hoorde toedoen.
Zie...daar heft hij het hoofd langzaam op...klemt zijne, schier doorzigtige, vingeren om de beddekwast...schuift met de grootste inspanning de beenen vooruit over de zijplank van het ledekant, en glijdt eindelijk, het koord los latende, en thans de gordijnen tot steunsels vattende, langzaam langs die zijplank tot voor het bed neder. Blijkbaar heeft hem deze verrigting ten zeerste vermoeid, want hij blijft op het vloerkleed liggen, beweegloos!...Hemel!...als of...doch neen...zie, daar opent hij weder de oogen, en zijne hand grijpt den poot van den nabijstaanden Voltaire...Eene poging om zich op te rigten...vruchteloos!...nog eene...vergeefs!...wat zucht hij treurig!...zie, eene laatste, eene geweldige...ha! zij is hem gelukt...nog één pijnlijk pogen, nog één krampachtig vastklemmen, en, ja...aâmechtig zit hij in den grooten leunstoel. Weder duurt het ettelijke minuten eer van male blijken geeft dat het leven nog in hem is...maar eindelijk, zie...alles aanvattende wat in staat is weêrstand te bieden, schuift hij zich-zelven met den Voltaire - waaronder kleine raderen zijn -

{==236==} {>>pagina-aanduiding<<}
vooruit, na alvorens een deken, tot deksel, van het ledekant te hebben genomen. Zie...tot bij de secretaire in gindschen hoek rolt hij zich langzaam voort...eene verborgen zijlade trekt hij open, en neemt er den ring uit die zijne sleutels verbonden houdt...de secretaire wordt geopend, en 't is met een gil van ontzetting dat willem in den leuningstoel terugzinkt...want...hij heeft in het spiegelglas, daarbinnen dat meubel, het beeld van hém wedergezien, die zich overal aan zijn geest vertoonde...van hem den beenigen sikkelvoerder, maar nu volmaakt gelijkende op hem - den arme-zelven.
De naburige torenklok slaat: tien. Reeds meer dan een half uur is er van den tijd verstreken dien willem den zijne rekent. Zie...weder heft hij zich op, schuift den stoel ter zijde, zoodat hij schuins voor den lessenaar zit...neemt vervolgens een blad papier uit eene lade, en doopt de pen, welke hij ter hand nam, in den bijna verdroogden inkt.
't Is ook lang geleden dat hij voor de laatste maal schreef. Aan wie...? Hij rilt; welligt bij de gedachte aan de laag gezonkene die de laatste letters van hem ontving. De pen beeft hem in de hand...maar toch hij schrijft...slechts weinige woorden...het blad wordt tot een brief gevouwen...met een ouwel verzegeld...weder schrijft hij een kort adres, en...ruim een kwartier later ligt willem als straks op zijne legerstede, maar, weet zelf niet hoe het hem gelukte, haar in dien ellendigen toestand weder te bereiken.
Half elf bromt de torenklok. Met een zenuwachtigen schok grijpt van male de tafelschel die vrouw geertje op het nachttafeltje bezijden het bed plaatste, en schelt krachtig, één - twee - drie malen.
't Duurt niet lang of de dienstmeid steekt haar hoofd binnen de kamer, en vraagt met een onthutst gelaat: of Mijnheer iets noodig heeft?
- Jane!...dit briefje - zegt de zwakke - ziet gij, ik wil het terstond bezorgd hebben...
De meid treedt binnen, en met zekeren schroom nader komende, neemt zij het briefje, belooft het terstond te zullen bezorgen, en verzekert dat ze zeer goed weet waar het wezen moet, digt in de buurt, circa tien deuren ver, op het groote bovenhuis.
Moge er onder de jonge vrouwelijke dienstboden - haar

{==237==} {>>pagina-aanduiding<<}
getal in aanmerking nemende - maar weinige zijn, die zedig, trouw en eerlijk kunnen genoemd worden; - hoewel de beide laatste hoedanigheden schier in alle getuigschriften, bedriegelijk, vermeld staan: - zeer zeker behoort het onder de groote zeldzaamheden eene dienstmeid te bezitten die - vlug boodschappen doet; doch, eere wie eere toekomt, jane was niet alleen zedig, trouw en eerlijk, maar zij was er tevens eene die de laatste onschatbare deugd steeds met naauwgezetheid betrachtte, en 't scheen den wachtenden lijder - wachten valt altijd lang - slechts een verloop van weinige seconden te zijn geweest, waarin het meisje den haar opgedragen last volbragt, zoodat hij haar goedkeurend en vriendelijk toeknikte toen zij de boodschap bragt: dat Mijnheer oogenblikkelijk verschijnen zou.
't Was een lang heer, die werkelijk na verloop van eenige minuten den trap opkwam, en aan van male's kamerdeur tikte.
- Binnen! - klonk het zacht, en binnen ging de heer, en na eenige voor ons onverstaanbare woorden van den lijder, waarvan het laatste: ‘sluiten’, kan geweest zijn, wordt de kamerdeur van binnen in het slot gedraaid, en...hooren wij...niets.
Kort slechts had het onderhoud geduurd, toen de lange heer weder naar buiten trad en de woning verliet.
Elf slaat het buiten, en de huisschel roept de dienstmeid naar voren, die nogmaals den langen heer - 't moet zeker een vriend of een schuldeischer van den lijder zijn - met nog twee andere vrienden of schuldeischers - die er maar weinig zondags uitzien - binnen laat, die nu achtereenvolgend den trap beklimmen, en na een: tikken, en: ‘Binnen!’ te zamen willem's kamer intreden, terwijl de deur op nieuw terstond in het slot wordt gedraaid.
Tien minuten later verlaat het driemanschap - wij meenen met tevreden aangezigten - de woning, en willem ligt akelig, roerloos in het ledekant...Ontzettende gelijkenis met den man! die weder in de plooijen der bedgordijnen staat, en nu eene groote schrede voorwaarts doet.

Half twaalf had de groote klok daarbuiten geslagen, toen geertje, uit de kerk terugkomende, de ziekenkamer weder binnentrad.
Frans bekwam van zijne moeder verlof om den vroeger

{==238==} {>>pagina-aanduiding<<}
door willem geuiten wensch aan baas schorel te gaan bekend maken, dat deze tegen den avond - daar het toch zondag was - eens bij hem zoude komen, ten einde...hij moest niets méér zeggen - een belangrijk nieuws te vernemen. Alleen het denkbeeld, de woning weder te zullen betreden waarbinnen de eenig beminde thilde zich bevond, had frans reeds het bloed naar 't voorhoofd gedreven, en hoe hij er dus uitzag toen hij werkelijk den hem zoo goed bekenden winkel binnentrad, zal geene vermelding behoeven.
Intusschen laten wij frans - die aan zijne moeder beloofde spoedig weder te zullen keeren, dewijl hij haar in 't verhalen der preek moest behulpzaam zijn - zijn bezoek in de G...steeg afleggen, en vinden vrouw geertje in de grootste onrust bij willem's legerstede terug, met ongeduld op de komst van den geneesheer wachtende, om wien zij bij hare tehuiskomst onmiddellijk had gezonden.
- Och! willem! willem! waarom heb ik u verlaten? - riep de goede vrouw telkens, terwijl zij alles beproefde om haar zoogkind tot bewustzijn terug te roepen, en, zoo wel de man van beneden als zijne vrouw, benevens jane, zich bereid kwamen verklaren om, zoo noodig, de behulpzame hand te bieden.
't Was de geneesheer eindelijk, die, na den patiënt naauwkeurig te hebben onderzocht, de hulpvaardige lieden verzocht, in stilte te vertrekken, en der bezorgde vrouw geertje verzekerde dat van male slechts in eene flaauwte lag, zoodat men voor 't oogenblik niets te vreezen had.
Voor 't oogenblik, neen; want inderdaad ontwaakte willem tegen den middag uit die lange, zeer lange bezwijming.
Hemel! wat is die blik akelig mat! Diep schokt hij de vrouw, die haar kind - ja, háár kind was hij weder - geen oogenblik meer uit het oog had verloren.
- Willem! ziet gij mij niet meer? - spreekt zij zacht, maar haastig.
Er verloopen eenige seconden eer de jongeling een: ‘Ja...goede...’ lispt.
Weder ligt hij bewegingloos; op nieuw is hij in eene flaauwte vervallen, en het daglicht heeft reeds uitgeschenen eer de zoogmoeder hem weder in de oogen ziet: in de oogen, die haar treffend de oogen van peter herinneren, toen zij die sloot, nadat hij gestorven was.

{==239==} {>>pagina-aanduiding<<}

- Willem! zeg, wilt gij iets...? kan geertje iets voor u doen? Zie, ik sta hier bij u...gij ziet mij immers wel...? en hier is frans, willem! Zijt gij koud dat gij zoo huivert? - Zoo spreekt en vraagt de bewogen vrouw; maar ze wendt daarna het hoofd, want ze wil niet dat hare tranen hem zullen bedroeven; en frans...hij wordt ook zoo heel akelig, en kan het niet goed aanzien, en fluistert: ‘Moeder!...den doctor...?’ En geertje knikt, en frans verwijdert zich snel om weder den arts te halen. - Ach! als of een geneesheer den mensch in 't leven kon houden!
- Geertje! - steunt eensklaps de jongeling die zoo nabij de poorte van het eeuwige Godshuis staat. - Gelooven...is - het - niet...?
- Ja, gelooven, willem! O! vast gelooven, willem! - zegt vrouw geertje haastig, en brengt haar oor nader bij den spreker, vreezende dat één klank haar zal ontsnappen.
- Geertje! dank!...frans! dank! - klinkt het weder, en ofschoon frans er niet is, zoo spreekt geertje niet, want ze heeft moeite in geen luid snikken los te barsten; maar ze vat de hand die zich op het dekkleed roert, drukt die, voor haar-zelve, en voor haren zoon, en hoort een nog flaauwer: ‘Bidden!...Vader!...vergeef!...gelijk...wij...’ en terwijl de linkerhand eene wending naar de andere zijde van het bed maakt, klinkt het nogmaals: ‘Dank!’ waarna de laatste levenskracht wordt aangewend om der vrouw een papier te reiken, dat zij werktuigelijk aanneemt, en toen - toen deed de rammelende man, die zoo lang in de plooijen der gordijnen stond, nog eene schrede voorwaarts, drukte zijne hand zachtkens op de borst van zijn vriend, drukte den laatsten ademtogt naar buiten; den ademtogt die, opgevangen door een glanzenden engel, door dezen gevoerd werd naar het Huis des Eeuwigen Vaders...naar het eeuwige Huis waarin vele woningen zijn.

De taak die de zoogmoeder op zich nam, was volbragt. Willem, de goede, maar verwaarloosde jongen was gestorven. De geneesheer verklaarde dat de kunst was te kort geschoten. Geertje schreide bitter. Frans staarde strak op het lijk van den zoogbroeder. De heer des huizes kwam boven, ook zijne vrouw, benevens jane, die den boezelaar voor de

{==240==} {>>pagina-aanduiding<<}
oogen had; en de oppasser van den luitenant van meerle bragt zijn meester de tijding:
- Complement van Mijnheerrr, en dat ZijnEdle overleden is!
- Kerel! wat zegt gij?! - riep van meerle, toen de dienaar van 't vaderrrland de boodschap had overgebragt. - Is de jongeheer van male werkelijk dood!
- Om u te dienen, Luitenant!
- Dienen, dienen - herhaalde van meerle in gedachten, terwijl er op zijn gelaat eene vreemdsoortige uitdrukking te lezen stond.
- Dat is te zeggen - antwoordde de oppasser, eenigzins onthutst - dat ik den luitenant condoleerrr. Nog iets van uwe orderrrs...? - liet hij er op volgen, en bragt te gelijk de voorste vingers der regterhand, bij wijze van groet, aan de slaap van zijn hoofd.
- Zijt gij nog niet te weten gekomen, albert! wie mijn neef verzorgde!
- Eene vrouw, om u te dienen, Luitenant!
- Dienen! Maar welke vrouw, voor den d.....? Hoe heet zij...?
- A, ja, ik informeerrrde - klonk het antwoord, terwijl de spreker een gezigt zette als of hij den naam uit het vloerkleed wilde halen. - Een vóórnaam, Luitenant! een vóórnaam, weet u, met sen er achter; a, juist, janssen! om u te dienen...
- Alleen...?
- Dat is te zeggen, ik geloof ja, Luitenant! behalven een meid van den boekverkooperrr...'n preutsch ding, om u te dienen...
- Zwijg! Over een half uur terug, geene minuut later.
- Nog iets van uwe orderrrs...?
- Vertrek!...Neen, wacht...geef die cassette, zóó, hier! - En, nadat de oppasser eindelijk vertrokken is, verspreidt er zich een helsche lach over van meerle's gelaat, en ijlings zet hij zich aan 't schrijven.
Het halve uur te naauwernood verloopen zijnde, keert de oppasser, en verneemt de orders, en krijgt in last om den brief voor Gelderland terstond te bezorgen, en de andere commissies - de advertentie bureau Handelsblad...de vigilante

{==241==} {>>pagina-aanduiding<<}
bij den sleper...enz. enz. - niet te vergeten, en...nog dien zelfden avond kwam joost van meerle, ondanks het streng verbod van zijn geneesheer, en de pijn die hij, door de ongewone beweging, te verduren had, in persoon aan het sterfhuis, om...een oog in 't zeil te houden, en er te blijven tot dat zijn vader zou zijn gekomen, of procuratie hebben overgemaakt.
Bij de droefheid welke geertje vervulde, was het, als of eene adder haar in den boezem stak, toen, in het late avonduur, de deur van het sombere doodsvertrek werd geopend, en een man met een houten been, op den schouder van een soldaat geleund, binnenstrompelde, in wien zij terstond haar beleediger van vóór tien jaren, willem's verderfelijken voogd, van meerle, herkende.
Lezer! voorzeker houdt gij het ons ten goede, dat wij - zonder eenig bijgeloof - nogtans te veel eerbied voor een gestorven broeder hebben, voor het stoffelijk deel, dat hij achterliet, terwijl hij-zelf in reiner luchten leeft, dan dat wij u, naast dien doode, de woorden van den man zouden doen hooren die - gij weet het - de wereld weet het niet - God des te beter! - de hier onstrafbare moordenaar van het hem toevertrouwde kind werd. Neen, lezer! wij laten joost van meerle niet spreken in de tegenwoordigheid van willem's stoffelijk overschot. Gelukkig zijt gij, koud lijk! dat ge uw voormaligen opvoeder evenmin zult hooren. Maar, arme geertje! goede, brave, trouwe, Godvruchtige geertje! met u gevoelen wij het diepste medelijden, daar u, geschokt als ge zijt, na eene herkenning, de bitterste en beleedigendste woorden zullen toegesnaauwd worden.
En, zij bleef bedaard; zij sprak van een dierbaren en heiligen pligt dien zij vervulde. God was zij dankbaar, die haar weg zoodanig geleidde dat zij het woord, eenmaal aan een vader gegeven, had kunnen gestand doen. Zij beoogde geene winst. Waarlijk, geen stuiver had zij begeerd of genoten boven het loon, 't welk haar in staat stelde de noodigste behoeften en de huur van haar eigen kamertje te betalen. Inderdaad - alles was gebleven zoo als zij het op die kamers gevonden had, en...en...en...dat papier 't welk zij werktuigelijk van den ontslapene aannam, en...werktuigelijk in den zak had gestoken, en - lang als het van vorm was - nu uit hare kleeding stak...en dat papier...? Zij weet niet - het is - zij ziet...Hemel! kan zij hare oogen gelooven? Die woorden...‘eenige en algeheele erfgename...’ zij herhaalt ze luide...het duizelt haar...en zij hoort het gebrul dat de kamer vervult; zij staat roerloos; en hoort woorden en vervloekingen die haar 't hart doen krimpen...en terwijl zij op een kalmen en waardigen toon zegt: ‘Zie dan hoe snood en boosaardig mijn opzet was’, scheurt ze het blad in verscheidene stukken, juist op het oogenblik, dat joost van meerle, zijn eigen ellendigen toestand geheel vergetende, uit zijnen zetel opspringt, en...met een pijnlijken kreet op den grond nedervalt, voor de voeten

{==242==} {>>pagina-aanduiding<<}
van haar, die den gestorven jongeling voor het eeuwige leven bewaarde.

Biave geertje! gij hebt lief gehad; wat welligt ware verloren geweest hebt gij behouden; gij hebt geduizeld toen ge u reeds op aarde een schitterend loon zaagt geschonken; ge hebt het geweigerd, en, weinig ervaren als ge in die zaken waart, hebt ge het bewijs dier belooning vernietigd, omdat gij uw loon in den hemel bewaard wist...maar toch, trouwe zoogmoeder! het laatste werk van uwen willem was een wèl doordacht werk, ofschoon het hem nader tot zijn einde voerde. Geertje! wettig zijt gij van male's erfgename; want het wettige testament berust in handen van den langen notaris.
En ja - wat ook verdonkerd of verbrast werd, van male's nalatenschap, uit de handen zijner bloedverwanten gered, mogt, althans voor haar - de arme - eene schitterende erfenis genoemd worden. De Wet stelde die in hare handen, en de wet der Natuur - de liefde voor haren frans - deed geertje eindelijk besluiten die dankbaar te aanvaarden. 't Smartte haar niet dat ze geen enkel bewijs van dank ontving voor de aanzienlijke som welke zij aan de van meerle's afstond - neen...maar biddende beval zij Gode den armen zondaar aan, die door zijn laatsten val nog ellendiger werd, en - met pensioen - een gebrekkig ligchaam moest omdragen.
En schorel - op dien zondag-morgen had hij met bitse woorden den goeden frans de deur gewezen; maar...zeven of acht zondagen later, zat hij met een bijzonder vriendelijk gelaat in een net huisje op de P...gracht, 't welk door de weduwe willems bewoond werd, en hij verklaarde dat frans steeds een beste jongen geweest was, en dat een mensch zich in drift wel vergissen kon, en dat vrouw geertje goed had gedaan, voor haren zoon die kruidenierszaak in de W...straat te koopen, en, dat hij blij was dat thille niet de vrouw van een ouden en vrekkigen spekslager geworden was, maar het vrouwtje van den goeden, braven frans zou wezen.
Dankbaar sloot frans zijne thilde aan 't harte; dankbaar legde hij in 't Godshuis zijne hand in de hare; dankbaar voerde hij haar naar zijne woning, en dankbaar legde hij, een jaar later, het kind van thilde en hem, grootmoeder geertje op den schoot, en - het dierbare kleinkind beschouwende, kwamen de beide gezigtjes van willem en frans, toen ze nog even klein en rond waren, vrouw geertje voor den geest, en zij zag ze weder in hare verbeelding lagechen...lagchen - zoo als zij vurig bad, dat ze lagchen zouden, indien zij elkander in reiner oorden eenmaal wedervonden.

Loenen a.d. Vecht, 30 Nov. 1855.


{==243==} {>>pagina-aanduiding<<}

Een paasch-zang.


Verbreekt de dood de teedre banden 
Die ons doen hechten aan deze aard; 
Hij doet ook aan de kust ons landen 
Waar alle stormen zijn bedaard. 
De tijd, die elken bloei en luister 
In 't einde sloopt, slijt ook de kluister 
Van zinlijkheid, ons aangesmeed. 
Is 't leven: worden, lijden, kwijnen; 
Wij zien op 't graf de Paasch-zon schijnen, 
En 't afscheid wordt een zegekreet. 
 
Wat heil-uur had voor u geslagen, 
Wat vreugdeliedren hieft gij aan, 
o Israël, Gods welbehagen! 
Toen gij de vrijheid op zaagt gaan! 
Toen ge u, door 't Eeuwig Alvermogen, 
Egyptens dwangjuk zaagt onttogen, 
En 't u vervolgend, woedend heer, 
Gereed om, met zijn duizendtallen, 
Verdelgend op u aan te vallen, 
Bedelven zaagt in 't Roode Meer! 
 
Hoe lang gij bleeft op uitkomst wachten, 
Zij kwam naar 't Hemelsche Albestel; 
In vrijheid mogt gij 't paaschlam slagten, 
o Lang vertreden Israël! 
De maand van heil, die 't u zag eten, 
Mogt gij, te regt, wel de eerste heeten 
Van 't afgebeden vrijheids-jaar! 
Jehova's wetten te onderhouên 
Zwoert ge in gebeên: die op Hém bouwen, 
U bleek 't, is Hij een beukelaar! 
 
Dat bleef Hij jacob's nageslachten 
In trouw en ontrouw; - dankt Hem luid! 
Maar 't heil waarop uw vaadren wachtten 
Daagde óók, naar 't Godlijk raadsbesluit. - 
Toen gij geprangd waart en gebonden 
In Rome's boei, en 't juk der zonden, 
Kwam de u beloofde, uit david's stam: 
De Heiland, nog door u verstooten! - 
Maar schoon gij de oogen houdt gesloten, 
Wij weten 't: uw Messias kwam! - 
 
't Vervullen der belofte, in Eden 
Aan 't éérst gevallen paar verkond' 
Herdenken alle Christnen heden, 
In bede en lied, heel de aarde rond. 

{==244==} {>>pagina-aanduiding<<}

Hen kunnen dood noch graf doen vreezen: 
De Heiland stierf, en is verrezen; 
Zijn sterven heeft voor hen voldaan; 
Zijn leven waarborgt, wie gelooven, 
Na 't duister graf: den Hof der hoven; 
Na 't sterven: eindloos voortbestaan! 
 
Zult gij de schoonheid nooit beseffen 
Van 't Godsgeheim, door Hem onthuld? 
Zal nooit Zijn liefde-leer u treffen, 
Die de aard met menschlijkheid vervult? 
‘Komt herwaarts!’ - roept Hij - ‘kent Hem nader 
Uw' God! Hij is een Liefdrijk Vader! - 
Zoo noeme en diene ál 't menschdom Hem! 
Belijdt uw dwaling: ze is vergeven! 
Gelooft: al wie gelooft zal leven!’ - 
o, Zwervend Isrel! hoor Zijn stem! 
 
Wij, Christnen, bidden, bij ons juichen, 
Dat ge óók in Hem uw Midlaar ziet; 
Dat ook uw kniên voor Hém zich buigen 
Wien aarde en hemel hulde biedt; 
Dat uwe stammen, weêrgeboren, 
Met ons 't triomfgeschal doen hooren: 
‘Ons paaschlam is in Hém geslagt! 
Wij hebben dood noch graf te vreezen: 
De Heiland stierf, en is verrezen; 
Voor óns ook sprak Hij: ‘'t Is volbragt!’ 
 
Verlosser, in het vleesch verschenen 
Tot redding van de zondige aard! 
We aanbidden - vreugde doet ons weenen, 
Bij 't eeuwig heil ons geopenbaard! - 
De Godheid, Dien wij Almagt heeten, 
Is de ‘ongekende’ niet: wij weten, 
Door U, dat Hij de Alvader is, 
En ónze Vader. - o, Wij danken 
U voor dat licht met vuurger klanken 
Op 't feest van Uw verrijzenis! 
 
Haast zal de dood onze oogen sluiten, 
Dan keert het stof tot de aarde weêr; 
Maar wàt zou nog de ontwikkling stuiten 
Der ziel, geloovende in den Heer? - 
De nooit-voleinde, nooit-begonnen 
Verlosser, heeft den dood verwonnen; 
De Levensvorst verbrak diens vaan; 
Hij leeft - wij zullen mét Hem leven! - 
Onsterflijkheid is ons gegeven! - 
Triomf! de Heer is opgestaan! 



{==245==} {>>pagina-aanduiding<<}

Mengelwerk.

Antikritiek. (*)

In den ‘Algemeene Konst- en Letterbode’, van 29 Maart 1856, No. 13, is mijn werk: Select Specimens of the National Literature of England, from lawrence minot to the present time. Poetry and Prose, with Glossaries, explanatory notes, biographies, etc., eene beoordeeling waard gekeurd. Het is echter jammer, dat zij door eene niet bekwame hand is geleverd, daar ik mij nu genoodzaakt zie tot deze Antikritiek.
Ref. vindt mijne verontschuldiging in de Voorrede, over het niet gebruiken van eenige daar genoemde werken, ‘bespottelijk’, en laat dan volgen: ‘Het getuigt van groote onkunde, of slordigheid, als men in een boek, dat in 1855 het licht ziet, van het “te laat ontvangen” van werken spreekt’, enz.; maar hij toont hier ten eenemale onbekend te zijn met de moeijelijkheden die aan de uitgave van mijn werk zijn verbonden geweest, en had kunnen weten dat het reeds in 1852 ter perse was.
‘Het is’, zegt hij, ‘ook een blijk van weinig oordeel, om in 1855 uit een prul van vijftig jaar geleden, noten en ophelderingen te putten’, doch hiermede toont hij niet te weten dat juist in de Complete edition of the Poets of Great Britain, waarvan sprake is, de beste tekst van chaucer voorkomt.
Voorts is hij boos, dat de biographiën, waaraan hij een anderen naam wilde gegeven hebben, niet in het Engelsch zijn geschreven. Ik moet gelooven dat het althans voor hem goed is, dat hij ze heeft kunnen lezen in onze moedertaal; maar ik geloof ook, dat hij bezwaarlijk werken van dezen aard zal kunnen noemen, waarin de biographiën in eene

{==246==} {>>pagina-aanduiding<<}
andere taal, dan die van 't land waar zij verschenen, geschreven zijn.
Ook aan onwaarheden ontbreekt het in de beoordeeling niet. Men leest er, b.v.: ‘Onder den tekst der oude gedichten staat telkens als noot: “The spelling modernised where it does not affect the rhyme or rythm”. Dit is niet geschied of althans zeer gebrekkig.’ Maar uit de laatste zinsnede blijkt, dat Ref. alleen het eerste stuk heeft gelezen, en over het geheel oordeelt naar de aanteekening op de eerste bladzijde. Had hij toch de tweede bladzijde gelezen, dan zou hem gebleken zijn dat de eerste noot alléén de eerste bladzijde betreft.
Tot staving van de gegrondheid zijner ongunstige oordeelvelling over mijn werk, welks correctie hij erbarmelijk gelieft te noemen, geeft hij voorts ‘eenige staaltjes uit de zoogenaamde ‘Glossary and notes’.
Hierbij o.a. toont hij zich verbolgen, omdat dempt met judged is verklaard, en zegt deswege: ‘Dempt echter komt van to doom, dat wel to judge beteekent, wat de Engelsche leerling, maar nooit de Hollandsche uit het Glossarium verstaan zal.’ Maar hij schijnt niet gezien te hebben dat dempt ‘doomed, judged’ is verklaard, en niet te weten dat dit woord komt van deman, to deem, judge, think, examine, consider, resolve, decide, doom (bosworth's ‘Anglo-Saxon and English Dictionary’). De strekking van mijn werk brengt meê: dat alleen de beteekenis wordt opgegeven die de woorden hebben in de gekozen stukken.
Achetours wil hij voorts niet in 't Engelsch, maar in 't Fransch met acheteur verklaard hebben. Deze aanmerking is te dwaas om er bij stil te staan, ware het niet dat ik, den raad van Ref. opvolgende, eene grove fout zoude begaan. Het woord toch heeft juist de beide beteekenissen die door mij zijn opgegeven, zoo als blijkt uit halliwell en in mijn werk.

Achatour, purchasers, caterers (bij mij). 
 
Achatour, the person who had the charge of the acatry; the purveyor. 
 
A gentil manciple was ther of a temple 
Of which achatours mighten take ensemple. 
 
(bij halliwell). 

Van mijne aanteekeningen op sommige goden en mannen

{==247==} {>>pagina-aanduiding<<}
der oudheid zegt Ref.: ‘Wij hadden ook best zulke geleerdheid kunnen missen.’ Met betrekking tot Ref. en zijne kennis van 't Engelsch betwijfel ik dit zeer, en vraag aan deskundigen: of het mogelijk was hier iets nieuws te zeggen?
Ten slotte iets over een paar zijner aanmerkingen op 't tweede Glossarium. Hij zegt: ‘Coronet - a crown worn by the nobility; an ornamental headdress. Moest zijn: eigenlijk eene kleine kroon, veelal door de dichters in plaats van wreath gebruikt.’
Ref. schijnt dit beter te weten dan johnson, webster, smart, spiers, en zoo vele anderen. Heeft hij welligt ook iets tegen het volgende?

1.‘a crown worn by the nobility’:

In his livery 
Walk'd crowns and coronets; realms and islands were 
As plates dropt from his pocket. 
 
(shakespeare.) 


All the rest are countesses. 
Their coronets say so. 
 
(shakespeare.) 


Nor could our nobles hope their bold attempt, 
Who ruin'd crowns, would coronets exempt. 
 
(dryden). 


Peers and dukes, and all their sweeping train, 
And garters, stars and coronets appear. 
 
(pope.) 


2.‘An ornamental head-dress’:

The rest was drawn into a coronet of gold, richly set with pearl. 
 
(sidney.) 


Under a coronet his flowing hair, 
In curls, on either cheek play'd. 
 
(milton.) 


3.‘Coronet’

1.au propre, couronne (de la noblesse).

2.au figuré, style poétique, couronne (ornement de tête).

3.inusité, couronne (de roi). (spiers.)


Bovendien duidt reeds de oorsprong van coronet en wreath aan, hoezeer Ref. de plank misslaat. Bij johnson vindt men: coronet n.s. [coronetta, Ital., the diminutive of corona, a crown]. Daarentegen noemt johnson wreath, any thing curled or twisted, also a garland, a chaplet, en staaft dan door citaten (te veel om op te sommen), dat wreath geheel iets anders dan coronet beteekent. Bij webster: wreath, s. [Sax. wroeth, wreoth] 1. something twisted or curled; a garland; a chaplet. Zoo vindt men bij bosworth, t.a.p., op 't woord: wreoth, a wreath, v. wroeth,

{==248==} {>>pagina-aanduiding<<}
en aldaar: a wreath, bandage, pillar, prop, support, defence, v. wrath. Wrath, wraeth, wrathu, e; f 1. what is twisted, a wreath. 2. what is twisted into consistency or firmness, a support, defence, stay, pillar, prop, enz.
Overigens kan men in 't algemeen zeggen, dat coronet en wreath zoo veel als kroon en krans verschillen. Een coronet wordt gemaakt van producten uit 't delfstoffenrijk, en een wreath hoofdzakelijk uit die van 't plantenrijk. Bij plegtige gelegenheden houden de adellijke dames hare coronets in de hand, zoo als ik den Ref. zou kunnen laten zien op de plaat der Coronation of Victoria I. in de Sunday Times dier dagen.
‘Falsify men's hopes - to falsify hope is to exceed hope, to give much where men hoped for little - het is echter eigenlijk juist het tegenovergestelde: - precies wat de Heer keijzer met zijn boek gedaan heeft.’ Ik geloof dat het volgende genoeg is om aan te toonen, dat Ref. shakespeare (King henry IV. Part I, Act I, Scene II) niet begrijpt. henry zegt: Shall I falsify men's hopes. ‘This speech is very artfully introduced to keep the prince from appearing vile in the opinion of the audience; it prepares them for his future reformation; and, what is yet more valuable, exhibits a natural picture of a great mind offering excuses to itself, and palliating those follies which it can neither justify nor forsake.’ - Dit kan hem de dwaasheid van zijn uitval doen inzien.
Van de onbetamelijke woorden van Ref. heb ik 't beneden mij geacht nota te nemen; maar zijne onbekookte aanmerkingen mogt ik niet onbeantwoord laten. Ik geloof met het bovenstaande duidelijk genoeg aangetoond te hebben dat eene onbekwame hand, die zich bovendien schuil houdt, mijn werk heeft beoordeeld, - en dat dit geschied is, doet mij leed voor den ‘Algemeene Konst- en Letterbode’.

m. keijzer.





{==249==} {>>pagina-aanduiding<<}

Over de aanwinst die de ontdekkingen van Ninivé, en de ontcijfering der Assyrische opschriften voor de geschiedenis hebben opgeleverd.

medegedeeld door J.A. Bakker. (*)

I.

Over de bronnen en de uitkomsten van het historisch onderzoek vóór de opgravingen van Ninivé.

Langen tijd vóór dat de Grieken begonnen waren hunne geschiedenis te schrijven, waren zij dikwijls met het Assyrische Rijk in eene òf vijandige òf vriendelijke aanraking gekomen. Dat het eerste geval reeds tijdens den Trojaanschen krijg plaats had, zoo als ctesias en diodorus berigten, zal wel niemand als een historisch feit willen aangeven. Maar het is door een narigt uit de Babylonische geschiedenis van berosus genoegzaam bevestigd, dat in de achtste eeuw vóór onze tijdrekening de Assyrische Koning sanherib een in Cilicië ingedrongen Grieksch leger aantastte en versloeg. Zal van den anderen kant de uitgebreide handel der Grieksche Koloniën niet meermalen Grieksche kooplieden in de Assyrische landen gevoerd hebben? Zijn deze niet tot in de onherbergzame steppen van Scythië, langs den Dnieper en den Don doorgedrongen? Dit handelsverkeer moet zich meest tot de Assyrische Satrapiën van Klein-Azië, voornamelijk tot de kustlanden van den Pontus en de Middellandsche Zee, en ook tot Lydië hebben uitgestrekt; welk laatste Rijk, zoo als het schijnt, méér dan vijf eeuwen, tot op het einde der achtste vóór onze tijdrekening, van de Assyrische Monarchie afhankelijk was. Ook op Cyprus, waar reeds in vroegen tijd de Grieken handel dreven, en waar de Assyriërs een vasten voet verkregen hadden, moeten die beide volken zich dikwijls zamengetroffen hebben. Dat zelfs het eigenlijk Assyrië door de Grieksche kooplieden werd bezocht, is een waarschijnlijk vermoeden; maar zeker is het, dat onder het leger van assar-
{==250==} {>>pagina-aanduiding<<}
haddon zich een Grieksch hulp-corps op soldij bevond, en dat Grieksche krijgslieden hem op zijne togten door Azië verzelden. Doch hoe dit ook wezen moge, in elk geval veronderstelt de wereldkaart van
anaximander (geb. omtrent 600 jaren vóór chr.) eene min of meer naauwkeurige kennis van Azië. Dat over het algemeen het Westen meer deel nam aan de politieke omwentelingen die in het Oosten voorvielen, dan men zoude gelooven, blijkt uit een fragment van een gedicht van alceus aan zijn broeder antimenides, die zich onder de vanen van nebucadnezar roem en voordeel verworven had.
Zoo zouden wij de belangrijkste narigten over Assyrië van de Grieken kunnen verwachten, indien zij reeds zoo vroeg hunne kennis van vreemde landen hadden opgeteekend en openbaar gemaakt. Maar toen hecataeus van Miletus de baan brak en de uitkomsten zijner reizen door het Perzische Rijk (op het einde van de vijfde eeuw vóór chr.) in een uitgebreid aardrijkskundig werk mededeelde, lag Ninivé reeds meer dan eene eeuw onder puin en asch bedolven. De groote daden der Assyrische Koningen leefden als volksoverleveringen in den mond der Aziaten, en het waren voornamelijk de Lydiërs, die stout daarop, de stamvaders van de rij der Assyrische alleenheerschers ook aan de spits van hunne beroemde Heracliden-dynastie te kunnen noemen, deze Mythen onder hunne Grieksche naburen verspreidden. Het is daarom natuurlijk dat de berigten bij den Logograaph hellanicus, die den scherpen onderzoekersblik van zijnen jongeren tijdgenoot herodotus niet bezat, uit zulk eene bron moeten voortkomen. Herodotus, voor wiens waarheidsliefde iedere nieuwe ontdekking in het Oosten de schitterendste getuigenis aflegt, was de eerste die zich den toegang tot eene der hoofdsteden, waarin zich de geloofwaardige oorkonden van de geschiedenis van het ondergegane Rijk, tot op zijnen tijd, bevonden, zich ten nutte maakte. Want het weinige dat hij er ons van mededeelt, verkreeg hij, zoo als de overeenstemming met de in onze dagen wedergevonden fragmenten van den priester berosus bewijst, geheel uit de Babylonische archiven. Het is daarom des te meer te betreuren dat wij zijn werk over Assyrië (d.i. Assyrië en Babylon), waarop hij tweemalen verwijst, en dat aristoteles nog schijnt gekend te hebben, niet meer bezitten. De hoofdtrekken van zijn verhaal zijn deze:

{==251==} {>>pagina-aanduiding<<}
‘520 jaren had de heerschappij der Assyriërs over Opper-Azië geduurd, als de Meders en weldra daarop ook de overige volken van hen afvielen. Eenigen tijd - hoe lang geeft herodotus niet bepaald op - leefden deze volken in volkomen onafhankelijkheid ongestoord nevens elkander voort. De verkiezing van dejoces tot Koning maakte de Meders weder tot onderdanen (709 v. chr.), en de krijgstogten van zijn zoon phraortes bragten al deze landen van Opper-Azië weder in onderdanigheid. Slechts Ninivé bood tegenstand, en in den oorlog met Assyrië vond phraortes met een groot deel van zijn leger den dood. Ook de aanvallen van den derden Medischen Koning, cyaxares, hadden vooreerst weinig gevolg. Want terwijl hij de Assyrische hoofdstad belegerde, vielen de horden der Scythen door de Kaukasische bergpassen in zijn Rijk, de belegering moest opgebroken worden, en geheel Azië kwam onder de heerschappij dezer Nomadische volkstammen. Eerst na 28 jaren gelukte het cyaxares het juk af te schudden, de Scythen te verdrijven, zijne vroegere bezittingen weder te verkrijgen, en, eindelijk, ook Ninivé te bemagtigen.’ Dit geschiedde, volgens de berekening van herodotus, op het einde van het jaar 607 vóór christus; want het begin der regering van cyaxares valt, indien wij herodotus volgen, in het jaar 634, en hiertusschen komt de acht-en-twintig-jarige overheersching der Seythen. Met deze tijdrekening, het zij reeds voorloopig aangemerkt, stemmen de opgaven van berosus zeer goed overeen. Want daar nabopolassar, Koning van Babylon, die, zoo als wij bij berosus vernemen, cyaxares in zijnen laatsten oorlog met
Ninivé bijstond, tot het jaar 604 regeerde, en reeds in 605, uit hoofde van zwakte des ouderdoms, aan zijn zoon het opperbevel over het leger moest overgeven, zoo zoude Assyrië vóór het jaar 605 overwonnen zijn. En zoo brengt ons de vereeniging dezer tijds-opgaven tot het jaar 606 als dat van de inneming van Ninivé. Doch, om tot herodotus terug te keeren, wanneer begon deze vijf-honderd-twintig-jarige heerschappij van Assyrië over Azië? Het spoor van de tijdrekening van herodotus voert ons met zekerheid tot het jaar 709, in hetwelk dejoces zijne regering aanvaardde, daar tevens de duur van het onafhankelijk bestaan der Aziatische volken na hunnen afval van Assyrië, en vóór 709, in geen bepaald jaartal opgegeven is, zoo is slechts dit

{==252==} {>>pagina-aanduiding<<}
zeker, dat dit gezochte tijdstip in den tijd vóór 1229 valt. Wel heeft men uit de beroemde plaats van herodotus (I, 130) eene nadere bepaling daarvan willen uitpluizen, doch te vergeefs; men komt hier eerst toe door de volgende combinatie. Ninus, belus' zoon, is bij herodotus, die hierin de Lydische overlevering volgt, de vader van agron, den eersten Koning der Lydische Heracliden-dynastie. Deze agron begon, volgens zijne opgaven, zijne regering in het jaar 1221. Herodotus stelde dus beide de regering van ninus en het begin der Assyrische opperheerschappij in de dertiende eeuw voor onze tijdrekening. Hieruit blijkt duidelijk dat hij zich van de zoo algemeen verspreide overleveringen, die hellanicus, even als ctesias later, weder herhaald hebben, niet geheel los heeft kunnen maken, en zich ninus als den grondvester der Assyrische Monarchie dacht. Aan dezen kennen die overleveringen eene twee-en-vijftig-jarige regering toe, en zoo moest het begin daarvan, even als dat van de vijf-hondered-twintig-jarige opperheerschappij der Assyriërs, volgens herodotus' berekening, het jaar 1273 zijn, want hij stelde den aanvang van de regering van agron, den zoon van ninus, in het jaar 1221 (1221 + 52 = 1273). Doch dit alles zou ons niet uit den doolhof der overlevering verlossen, indien niet uit de vergelijking met de narigten van berosus vaststond, dat herodotus niet van de Lydische traditie uitgaande, op dit jaar 1273 gekomen is, maar dat hij in Babylon van de vijf-honderd-twintig-jarige heerschappij kennis kreeg, die voor hem het steunpunt der Lydische tijdrekening werd; want eerst van het jaar 1273 uitgaande, bepaalde hij den aanvang der Heraclidische dynastie,
dewijl hij het begin der regering van agron met het einde van die zijns vaders ninus liet zamenvallen. Hiermede kwamen de Lydische overleveringen waarschijnlijk overeen; want als Lydië onder de Heracliden eene Assyrische provincie was, zoo is niets aannemelijker, dan dat de onderwerping aan de Assyrische wapenen in de dertiende eeuw vóór christus, toen deze over geheel Opper-Azië zegevierden, plaats greep; en de afval in dien zelfden tijd geschiedde dat ook de overige volken het juk afschudden.
Zoo wij bij herodotus eene vermenging van overleveringen met historische oorkonden aantreffen, komt deze nog meer bij ctesias te voorschijn, wiens elkander tegensprekende narigten

{==253==} {>>pagina-aanduiding<<}
aan al de onderzoekers der oude geschiedenis de grootste verlegenheid veroorzaakt hebben. Na de gelukkige genezing van darius door den Griekschen geneesheer democedes, komen dikwijls anderen voor, die aan het Perzische hof verbonden werden. Zoo geraakte ook de Asclepiade ctesias bij artaxerxes-mnemon in groot aanzien, en verschafte zich gedurende zijn zeventien-jarig verblijf aan diens hof den toegang tot de Staats-archiven, uit welke hij de bouwstoffen van zijn historisch werk putte. Dat dit archief voor de Medische en ook voor de Assyrische geschiedenis zeer rijk en vruchtbaar geweest is, zal niemand durven beweren, en inderdaad bewijzen de fragmenten van ctesias dat hij niet veel meer dan namen en jaartallen voor oogen had, die door de aanvulling van de verhalen der overlevering eerst leven en belangrijkheid verkrijgen.
Deze stelden ninus als den eersten Assyrischen Koning voor, die in Azië een groot rijk gesticht, zich al de volken van den Perzischen zeeboezem tot den Hellespont, en van den Indus tot den Nijl onderworpen had, en de hoofdstad van Ninivé bouwde. Hoezeer ook de persoon van ninus, even als ook die van zijne gemalin semiramis, en zijnen verwijfden zoon ninyas, in een mythisch donker gehuld is, zoo wordt men toch als men den stijl van de Perzische oorkonden, in het bijzonder van het opschrift van Behistoun, die van dien der Assyrische niet verschillend is, met elkander vergelijkt, gedrongen aan de beschrijvingen der krijgstogten en de opnoeming der overwonnen volken bij ctesias een daarmede overeenkomend karakter toe te kennen. Des te fabelachtiger luiden de reizen en daden van semiramis, ofschoon de beschrijving van hare bouwwerken op eene eigene aanschouwing gegrond schijnt. Wij herinneren de beschrijving van de rots en de beeldwerken van Behistoun, die, even zoo als alle andere groote en trotsche gebouwen in Babylon en Perzië, aan semiramis werden toegeschreven. Zoo heeft haar krijgstogt naar Indië een historischen achtergrond, waarop lassen in zijne Indische Alterthumskunde (I, 858) het eerst opmerkzaam gemaakt heeft.
Ninus en semiramis, wier regeringen in het derde duizend jaar vóór christus vallen, staan bij ctesias aan de spits eener rij van dertig Koningen, die in twee dynastiën eenen tijd van 1306 jaren aanvullen. Opmerkelijk is het, zoo als eene

{==254==} {>>pagina-aanduiding<<}
naauwkeurige beschouwing der jaartallen bij ctesias bewijst, dat deze 1306 jaren gelijk onder deze twee Koningshuizen verdeeld zijn, en de laatste Koning van de eerste dynastie, beleus, zijne heerschappij aan zijnen opzigter der tuinen, balatoras, in het jaar 653 van de stichting des Rijks verliest. Van al deze alleenheerschers weet ctesias niet veel meer dan hunne namen, en den duur hunner regeringen. Slechts teutames onderscheidde zich hierin. Want volgens ctesias' berekening viel onder zijne regering het beleg van Troje, en zoo moest hij het zijn, die zijnen veldheer, den held memnon, met zijne Ethiopiërs en Suzianers, aan den bedreigden priamus ter hulp zond. Het merkwaardigste van deze Koningen moet hunne weelde en zwelgerij, waarin sardanapalus hen allen overtrof, geweest zijn. Tot zijnen ondergang hadden zich arbaces de Meder en belesis de Babyloniër vereenigd, en zoo is hij, met zijne schatten en vrouwen, in de door hem zelven aangestoken vlammen omgekomen. Dit treurige beeld der Assyrische geschiedenis, dat slechts hier en daar eenig licht en schaduw oplevert, hebben al de latere Geschiedschrijvers en Chronologen, die zich aan ctesias aansloten, ieder op zijne wijze gevolgd en verschillend gewijzigd. Hierdoor is de tijdrekenkunde der Oostersche Monarchiën in eene groote verwarring geraakt, en eerst onlangs heeft de historische kritiek een begin gemaakt de berekeningen van ctesias weder te herstellen. Men had zich, namelijk, twee hoofdpunten der Grieksche chronologie uitgekozen, aan welke men de Oostersche geschiedenis aanknoopte. Het einde der Assyrische Monarchie viel op het tijdstip van lycurgus' wetgeving, 883 jaren vóór
christus, en zijn twee-en-twintigste Koning, teutames, leefde ten tijde van den Trojaanschen oorlog. Deze twee data hielden alle latere Geschiedenis-onderzoekers als vaste punten in het oog; maar omdat een ieder die, naar de verschillende tijdrekenkundige stelsels, verschillend bepaalde, zoo was het natuurlijk, dat men op otesias' Koningslijsten en getallen deze uiteenloopende rekeningen toepaste. Deze verkeerde wijze van handelen nam nog in omvang toe, toen sedert julius africanus de Christelijke geleerden begonnen hunne synchronistische tafelen te vervaardigen, en ninus met abraham in een en denzelfden tijd plaatsten.
Door zulke willekeurige zamenvoegingen werden de 1306

{==255==} {>>pagina-aanduiding<<}
jaren van ctesias bij vellejus 1070, bij castor 1280, bij eusebius 1240, bij cephalion 1033, bij syncellus, daarentegen, 1460 jaren; en omdat de eene verandering de andere ten gevolge heeft, moesten de Assyrische Koningen het zich laten welgevallen, dat hun getal vermeerderd of verminderd, hunne namen uitgelaten, veranderd of vermenigvuldigd, en de tijd hunner regering ingekort of verlengd werd. Echter is het mogelijk door vergelijking van drie Koningslijsten, die de Christelijke Chronographen ons bewaard hebben, en met enkele berigten uit diodorus en cephalion in verband gebragt, ten minste de laatste acht namen met de regeringsjaren weder te herstellen, en het tijdstip van de verwisseling der dynastie te bepalen; hetgeen, zoo als wij zien zullen, eenigzins voor het gezag van ctesias als Geschiedschrijver pleit.
In de negende eeuw vóór christus, terwijl, volgens de Babylonische overlevering, Assyrië op de hoogte zijner magt stond, namen, volgens ctesias' berigten, de Meders deze uitgestrekte heerschappij van Ninivé zonder mededingers over. Medië treedt op eens in zijne volle grootheid te voorschijn, en de glans der Medisch-Perzische opperheerschappij in Azië wordt door den voorgaanden aanwas van meer dan twee eeuwen verhoogd. Voor de geschiedenis van Medië is deze verlenging van weinig waarde, want de geheele periode tot op cyrus is slechts met Koningsnamen aangevuld. Ctesias geeft aan arbaces acht opvolgers, doch slechts van twee weet hij, zoo het schijnt, iets te verhalen. Hoe het echter hier ook mede gelegen zij, zoo veel is zeker, dat wij bij ctesias, even als bij herodotus, de kern van eene oorkondige geschiedenis aantreffen, die aan de volksoverlevering het vrije spel gelaten heeft om de doode namen en getallen, die hij in de Perzische archiven opgeteekend vond, daardoor tot het leven te roepen.
Na ctesias is het, zoo veel wij weten, aan geenen Griek meer te beurt gevallen om deze Perzische oorkonden in te zien, en alle narigten die zich bij diodorus, justinus, nicolaus damascenus, cephalion, en anderen, zoo wel als bij de Christelijke Chronographen: eusebius, syncellus, enz. bevinden, spruiten uit deze bron voort. Wel deinon, die kort vóór alexander bloeide, moet in menige punten van ctesias afgeweken zijn, en in zijne Perzische geschiedenis heeft hij

{==256==} {>>pagina-aanduiding<<}
ook zeker van andere bronnen en oorkonden gebruik gemaakt. Dat hij in de voorstelling der Assyrische geschiedenis eene eenigzins veranderde volksoverlevering volgde, bewijst het eenige fragment dat van zijne Assyriaca overgebleven is. In hoe verschillend gewaad de traditie de figuren van ninus en semiramis kleedde, bewijst duidelijk de Armenische geschiedenis van moses van Chorene, die zijne berigten over Assyrië deels uit in zijnen tijd nog levendige overleveringen der Armeniërs, deels uit de Grieksche en Romeinsche letterkunde ontleende. Alexander polyhistor en abydenus hebben zich ook, waar zij de Geschiedenis van Assyrië behandelen, aan ctesias aangesloten, terwijl zij over Babylonië berosus uitsluitend raadpleegden, die hen ook nog allerlei Assyrische bijzonderheden aan de hand deed.
Zoo hebben wij aan herodotus en ctesias onschatbare narigten over Assyrië te danken, omdat beide zelf of door anderen toegang tot de archiven hadden, waarin eene naauwkeurige kennis over de geschiedenis van dit Rijk te vinden was. Want de Babyloniërs en Meders hebben voorzeker, onder alle volken van Azië, in de naauwste betrekking tot Assyrië gestaan. Doch de een, namelijk herodotus, geeft weinig, en ctesias eene vermenging van overlevering en geschiedenis. Hoe belangrijk zoude het dus zijn, om nog meer onmiddellijk en naauwkeuriger een blik te kunnen werpen in deze officiële bronnen; gewigtiger nog zou het zijn de Assyrische jaarboeken zelven te kennen, en hiermede de historische oorkonden der overige van Ninivé afhankelijke volken te kunnen vergelijken. De bronnen van het archief van Ecbatana zijn voor ons verdroogd, maar van de jaarboeken der Babyloniërs, Israëliten, Pheniciërs en Egyptenaren is toch menige bijzonderheid bewaard, die de duisternis welke over Assyrië heerscht, hier en daar, ook eer de Ninivitische opschriften geheel ontcijferd zijn, eenigzins kan opklaren. Het vroegste vinden wij van dit Aziatisch Rijk voorzeker in de Egyptische jaarboeken melding gemaakt; want reeds in het midden van het derde duizend jaar vóór christus, ten tijde van de heerschappij der Hyksos, had Assyrië als een naburig Rijk eene groote beteekenis; des te onbeduidender schijnt die van de zeventiende tot de dertiende eeuw, omdat sedert thotmes III meer Egyptische Koningen der achttiende en negentiende

{==257==} {>>pagina-aanduiding<<}
dynastic hunne veroveringstogten tot Mesopotamië uitstrekten, zoo als wij gedeeltelijk uit Egyptische opschriften en de berigten van manetho weten.
De Israëliten en Pheniciërs zijn in eene nadere betrekking met Assyrië gekomen, en wij hebben aan hunne gewoonte van eene oorkondige opteekening te houden, menige gewigtige overlevering te danken. Onder deze is die in Genesis (x: 10, 11), die, in overeenstemming met de Babylonische jaarboeken, en in tegenspraak met de Perzische traditiën, van een aloud Babylonisch Rijk gewag maakt, van waaruit nimrod Ninivé zoude gesticht hebben. Maar van een Assyrisch leger, dat Palestina vijandig zoude hebben bezocht, weten de Israëlitische geschiedboeken eerst in de achtste eeuw vóór christus te spreken, en deze verhalen ons de daden van eene rij van magtige Assyrische Koningen, op eenen tijd, in welken, volgens de overlevering van ctesias, Ninivé reeds zoude verwoest zijn geweest. De eerste van deze alleenheerschers was phul, die mehanem, Koning van Israël, aan zich schatpligtig maakte. Gevaarlijker was reeds de krijgstogt van tiglatpilesar, die, door achas tegen de Israëlitische magt onder pekah en rezin te hulp geroepen, het Rijk van Damascus vernietigde, en een deel der bevolking van Israël naar Assyrië vervoerde. Het grootste gevolg hadden de togten van salmanassar, die, omtrent twintig jaren later, twee oorlogen tegen Phenicië en Palestina ondernam, aan het Rijk van Samaria een einde maakte, en de Phenicische steden beide keeren gelukkig overwon, ofschoon Tyrus langen tijd een krachtigen en met goed gevolg bekroonden weêrstand bood. Van dezen belangrijken oorlog verhaalt ook menander uit Tyrische oorkonden, die vermelden dat de oorzaak van hunnen twist met het Assyrische Rijk ontstaan was, dat zij zich de tegen de
Assyriërs opgestane Cittiërs, op Cyprus, onderworpen of ondersteund hadden. Want salmanassar begon den oorlog door tegen de Cittiërs een leger in het eiland te zenden, waarschijnlijk om hen van de Tyriërs weder afvallig te maken. Spoedig na de onderneming van salmanassar had Palestina weder van een Assyrisch leger te lijden. De krijgstogt van sanherib was wel tegen Egypte gerigt, maar tijdens den doormarsch van de Joodsche Staten dwong hij van hiskia eene schatting af. Na de vernietiging van zijn leger, werd Judea

{==258==} {>>pagina-aanduiding<<}
door geenen grooten inval der Assyriërs meer verontrust. Slechts leidde de zending van Assyrische kolonisten in het Samaritaansche gebied onder assar-haddon, den opvolger van sanherib, en zijn togt naar Egypte, tot kleine invallen in het Rijk van Juda, en bij een dezer schijnt de Koning manasse gevangen en naar Babylon gevoerd te zijn. Behalve deze Koningen, wordt in het O.T., doch slechts bij jesajas, nog sargon genoemd, die, zoo als men vroeger dikwijls vermoedde, en zich thans schijnt te bevestigen, geen ander is dan salmanassar.
Als wij al deze verschillende narigten der Grieken, Egyptenaren, Israëliten en Pheniciërs te zamenvoegen, en volgens de oude onkritische wijs te gelijk voor waar houden, dan ontstaat er een zeer eigenaardig beeld der Assyrische geschiedenis. Op dit panorama zou ons ctesias in de twee-en-twintigste eeuw vóór onze jaartelling Ninivé op de hoogte harer magt, en in de achtste eeuw haren val aantoonen; de boeken van het O.T. honderd jaren later groote krijgstogten der Assyriërs, en 150 jaren daarna hunnen ondergang doen plaats grijpen; slechts herodotus zou door de eerste groep eene streek halen, en van de verwoesting van Ninivé in de achtste eeuw niets willen weten. Dit is hem dan ook door alle Geschiedenis-onderzoekers, die tot op onzen tijd ctesias met het O.T. op de bovengenocmde wijze vereenigen wilden, zeer euvel afgenomen. Doch zoo lang hij met zijn vijf-honderd-twintig-jarig Rijk alleen stond, werden zijne narigten weinig of in het geheel niet in acht genomen. Zoo ontstond die tot op onze dagen nog in meest alle leerboeken en in vele geschiedwerken voorkomende bewering van het bestaan eens dubbel, tweemaal vernietigd en tweemaal magtig Assyrisch rijk; uit ctesias worden, met eene naïve ligtgeloovigheid, de voorvallen van het oude, uit het O.T. die van het latere verhaald. Slechts weinigen zochten het gezag der overlevering van herodotus tegen die bij ctesias te handhaven. Tot hen behoorde voor allen de overzetter en verklaarder van den Vader der geschiedenis, larcher. Doch de twijfel bleef voortduren, en een dubbel Assyrisch Rijk bleef bestaan, tot dat door eene der gewigtigste letterkundige ontdekkingen in deze eeuw de Assyrische geschiedvorsching eene geheel andere wending verkreeg.

{==259==} {>>pagina-aanduiding<<}

Tot in de laatste jaren van de vorige eeuw kende men van het chronologische werk van eusebius, Bisschop van Cesarea, slechts de laatste helft volledig in de Latijnsche overzetting van Hiëronymus. Het Eerste Deel, in hetwelk eusebius, en even zoo, honderd jaren vóór hem, julius africanus, om de berigten der Egyptische, Babylonische en Phenicische Geschiedschrijvers over den ouderdom hunner rijken, in hunne verhouding met de overleveringen van het O.T. voor te stellen, eene menigte van de gewigtigste fragmenten, voornamelijk uit manetho en berosus, bijeen gebragt had, kende men slechts gedeeltelijk, door de uittreksels van gregorius syncellus, den tijdgenoot van karel den Groote, uit cedrenus, en anderen. In de laatste jaren der achttiende eeuw vond men in Constantinopel den geheelen eusebius in eene Armenische overzetting, en kwam alzoo in het bezit van een onverwachten schat; terwijl het tot de verdiensten van niebuhr behoort, dien bekend en bruikbaar gemaakt te hebben, door eene daarop betrekkelijke verhandeling in zijne Kleine Schriften. (1r Th.).
De algemeene verspreiding der Grieksche beschaving en de bloei der wetenschappen in Alexandrië, had bijna te gelijker tijd den Egyptenaar manetho en den Babyloniër berosus aangespoord om de Grieken met hunne inheemsche geschiedenis, die zij uit de rijke bouwstoffen hunner historische oorkonden putten, bekend te maken. Zoo ontstond het werk van den geleerden Egyptenaar en de Babylonische geschiedenis van berosus, die in de eerste twee boeken de Kosmische overleveringen der Chaldeërs behandelde, en in het laatste, uit Babylonische archiven, de geheele rij hunner Koningen, van den ante-Diluviaanschen tijd af, met hunne daden behelsde. Het laatste gedeelte van die Koningstafel, of eene die met de Berosische geheel overeenkomt, als zijnde uit dezelfde bronnen ontleend, van het jaar 747 vóór chr. af (een tijdstip, zoo het schijnt, even gewigtig voor de Babylonische geschiedenis, als voor de sterrekundige waarnemingen der Chaldeërs), heeft ons ptolemeus in zijn Kanon bewaard. De eerste mythische Koningsrijen kende men reeds uit syncellus, het voor onze onderzoekingen zoo belangrijke middelstuk, zoo wel als de historische aanteekeningen over den tijd na 747, danken wij aan de Armenische overzetting van eusebius.
Hieruit zien wij dat bij berosus, zoo als in het O.T., de

{==260==} {>>pagina-aanduiding<<}
heerschappij der Babyloniërs tot in de vroegste tijden opklimt; want reeds toenmaals trokken de vruchtbare vlakten van Mesopotamië zoo wel de volken van het hoogland in het Oosten, als de stammen der steppen en woestijnen van het Westen aan. Reeds in het begin van den historischen tijd bemagtigden, volgens berosus, de Meders Babylon. Op de Medische dynastie volgde eene naamlooze en eene Chaldeeuwsche, en op beide eene Arabische Koningsrij; waarop van de Assyrische Koningin semiramis gewag gemaakt wordt, en na haar van eene dynastie van vijf-en-veertig Koningen, die 526 jaren, en zoo als eene naauwkeurige berekening leert, van het jaar 1273 tot 747 regeerden. In dit berigt merkte de scherpe blik van niebuhr de bron op van de vijf-honderd-twintig-jarige heerschappij der Assyriërs over Azië. En inderdaad alles stemt hier volkomen mede overeen, en dit wordt dan het vaste punt van de Assyrische chronologie en geschiedenis. Herodotus, echter, die ons méér overlevert dan getallen en namen, geeft ons de commentarie tot de dorre uittreksels van berosus. Uit beide te zamen vindt men als zekere historische uitkomst: dat in het jaar 1273 de Assyriërs zich van de heerschappij van Azië meester maakten, en wel onder de Koningin semiramis, dat, 520 jaren later, in 753 de Meden en in 747 Babylon, en vervolgens ook de overige volken afvielen. De overlevering van ctesias, die den bloei van Ninivé duizend jaren vroeger beginnen laat, was altijd aan groote bedenkingen onderhevig. Want van 2458 tot 1273 vóór chr. regeren over het naburige Babylon deels inheemsche, deels niet Assyrische Koningen, en omstreeks de zeventiende eeuw beginnen de Egyptische krijgstogten, onder de achttiende en negentiende dynastie, die zich tot Mesopotamië
uitstrekken; van een magtig Rijk kan aldaar om dezen tijd geene sprake zijn. Van eene verwoesting van Ninivé, en de vernietiging van het Assyrische Rijk in de achtste eeuw weet berosus even zoo min iets als herodotus. Maar weldra ontdekte men nog duidelijker de ongegrondheid van ctesias' voorstelling.
Nadat de kritische methode van niebuhr zich op alle takken der geschiedenis en oudheidkunde uitgebreid had, begon men de Oostersche overleveringen van ninus, semiramis en sardanapalus nader te beschouwen en tot haren oorsprong terug

{==261==} {>>pagina-aanduiding<<}
te voeren. O. muller rigtte zijn geoefend oog op de mythe van sardanapalus; movers zette deze onderzoekingen voort, en breidde die over de volksverhalen van ninus en semiramis uit. In de fabelachtige gestalten van ninus, ninyas, sardanapalus en semiramis werden nu Assyrisch-Babylonische Godheden erkend. Want in alle landen welke van Assyrië afhankelijk waren, is, volgens deze onderzoekingen, de Assyrisch-Perzische krijgsgod sardon of sardanapalus, benevens de Godin tanais, wier eerdienst en persoon later met die van semiramis of astarte van Ascalon te zamensmolt, vereerd geworden. Beide Godheden vereenigden in zich de dubbele natuur eener magtige heldenkracht en van wellustige verwijfdheid, volgens de opvatting der Oosterlingen. Zoo ontstond bij hen de voorstelling van semiramis als eene veelvermogende tooveres en krijgsvorstin, en te gelijk als eene wellustige vrouw, die hare minnaars om het leven brengt.
Even zoo werden aan den laatsten Koning van Assyrië, waartoe zijn naam en lotgevallen veel aanleiding gaven, de mythen van den God sardon verbonden, die, zoo als gene, in de vlammen eener houtmijt omkwam. Uit deze dubbele natuur van den God sardon verklaarde men ook de overlevering van twee verschillende sardanapalen, de een een krachtige oorlogsheld en stedenstichter, den andere een in weelde verzonken wellusteling. Dezelfde eigenschappen, eindelijk, ontdekte men ook in den krijgshaftigen ninus en zijn weekelijken zoon ninyas, die welligt uit eene latere verpersoonlijking van de Grieksche en Oostersche namen der Assyrische hoofdstad ontstaan zijn, zoodat ook aan de spits van deze Koningsrij geen menschelijk wezen, maar weder de Assyrische mars in zijne dubbele gedaante zich vertoont.
Daarom blijft er weinig historisch in ctesias' verhaal over; doch men had echter het kind met het bad niet te gelijk moeten uitgieten. Want movers gaat te ver, wanneer hij het bestaan eens Konings sardanapalus volstrekt loochent, ofschoon toch ook berosus als laatste Koning van Ninivé een sardanapalus opnoemt, die bij abydenus saracus heet. Dit is overigens te minder aan te nemen, omdat ook aan de verhalen van eene groote Koningin semiramis eene historische kern ten grondslag ligt. Het is niet geheel ondoenlijk, deze kern uit de verwarring der verschillende traditiën te doen te voor-
{==262==} {>>pagina-aanduiding<<}
schijn treden. Reeds hebben meer geleerden daarop opmerkzaam gemaakt, dat de verhalen van de verwoesting van Ninivé, hoe verschillend zij hier en daar in bijzonderheden zijn mogen, toch bij ctesias en berosus in de hoofdzaak overeenkomen. Bij beide heet de laatste Koning sardanapalus, die bezwijkt voor de vereenigde magt der Meders en Babyloniërs, en, eindelijk, zich-zelf verbrandt in zijn paleis. Zelfs in de namen der Babylonische Vorsten belesis en nabopolassar is eenige overeenkomst niet te miskennen. Houden wij alzoo vast, dat zoo wel hier als daar van dezelfde verwoesting van Ninivé in het jaar 606 vóór chr. gesproken wordt, en dat de valsche tijdsbepaling van deze gebeurtenis op rekening van ctesias, en geenszins van zijne bronnen moet gesteld worden; dat verder zijne Koningslijsten, zoo als niebuhr vermeende, onmogelijk verzonnen kunnen zijn, dan komt eene overeenstemming te voorschijn, die het toeval niet kan hebben doen ontstaan.
Reeds hebben wij gezien dat bij ctesias twee dynastiën na elkander regeren, terwijl door de zamenzwering van balatros, den Koninklijken hovenier, beleus van den troon gestooten wordt. Deze had, volgens de Chronographen, eene dochter, atossa, die óók semiramis was geheeten, en die zeventien jaren met haren vader te gelijk geregeerd heeft. Moet dit niet die semiramis zijn, die, volgens berosus, in de dertiende eeuw vóór onze jaartelling regeerde? Zoo hebben reeds verscheidene Geschiedenis-onderzoekers gevraagd, die, om hunne vermoedens te schragen, gedacht hebben: de overweldiger moest zich wel een schijnbaar regt op den troon door het huwelijk met de dochter van den onttroonden Koning hebben willen verwerven. Onder de nieuwe dynastie zijn veroveringen in Azië gemaakt geworden, waarvan herodotus en berosus gewag maken, en die ctesias aan ninus en semiramis toeschrijft. Doch omdat deze veronderstellingen, zoo het scheen, met de jaartallen van ctesias niet overeen te brengen waren, zoo konde niemand tot het aannemen daarvan gedwongen worden. Zoekt men ctesias' eigene berekeningen uit de vervalschingen der Chronographen weder te voorschijn te brengen, dan valt inderdaad het eerste jaar dezer semiramis op het jaar 1276 (606 + 653 + 17 = 1276); en zoo stemt de overlevering van ctesias en berosus, volgens welke omtrent het jaar 1273

{==263==} {>>pagina-aanduiding<<}
semiramis over Assyrië heerschte, volkomen overeen. De gevolgtrekkingen daarvan liggen voor de hand. De veldtogten die de volksverhalen aan ninus en semiramis toeschreven, zullen nu in dezen tijd vallen, en hun oorkondelijk karakter kan ons regt geven die voor historisch te houden. Slechts de groote bouwwerken van semiramis moeten aan de Oostersche voorstellingen van eene groote tooveres, aan wier wonderkracht ieder bewonderenswaardig werk werd toegeschreven, overgelaten, en, even zoo min als de overige mythen, op de historische semiramis overgedragen worden. Doch nu vult bij ctesias de tijd van 1276-606 eene rij van zestien Koningen, wier lange regeringen alle historisch geloof schijnen te verbieden. Intusschen heeft men hier eene eigenaardigheid dezer Oostersche Koningstafel in het oog te houden, die niet de gansche rij der alleenheerschers optelde, maar naar geslachten rekende, zoodat meerdere regeringen van broeders en verwanten onder éénen naam en één getal zamengevat worden. Dan moeten zich zoo wel ctesias' namen als zijne getallen in de narigten van de andere Geschiedschrijvers hier en daar wedervinden; en, zoo men eene vergelijking beproeft, vindt men dat bij ctesias de Koningsnamen, die hij gedeeltelijk in het Grieksch overzette, en de getallen zoo ongeveer naar wensch overeenstemmen. Want door laosthenes, Volkskracht, gaf hij welligt den naam phul; door pyritiades, Vuurman, salmanassar weder; in genen geloofde hij, als de hofspraak van Suza kundig, het Perzische Pala, ‘groot’, in dezen het woord Azer, ‘vuur’, te herkennen. Zoo hebben de Orientalisten onzer dagen, die de Assyrische
Koningsnamen uit de Azische taal zoeken te verklareu, hunnen voorlooper in ctesias gehad, op wien zij intusschen zich even zoo min beroemen kunnen, als op hunne eigene etymologiën.
Zulke overzettingen van vreemde namen, hebben de Grieken zich dikwijls veroorloofd, zoo als lassen (Die alt-pers. Keilschr. Zeitsch. f.d. Kunde d. Morgenl., VI, S. 78), in het woord Persepolis, en letronne in vele andere voorbeelden van de Perzische geschiedenis aangewezen heeft (Revue Archeol., IV, p. 9) (*).

{==264==} {>>pagina-aanduiding<<}

Overzien wij nu in het kort hetgeen zich vóór de ontdekking der beeldwerken en opschriften van Ninivé met eenige zekerheid uit de voorhanden bronnen over de Assyrische geschiedenis liet vaststellen; wij vinden dan dat er zeer weinig onbetwistbare punten aan het licht gekomen zijn. Onder deze behoort vooral het feit: dat het Babylonische Rijk vroeger dan Assyrië en Ninivé bestond, en dit laatste door het eerste is gesticht. Zoo zal het in het midden van het derde duizend jaar vóór chr. de Babylonische magt zijn geweest, tegen welke, zoo als wij zagen, de Hyksos in Egypte hunne grenzen verzekeren moesten. Eerst in de dertiende eeuw verhief zich de magt van Ninivé, nadat eene nieuwe dynastie den troon bestegen had, onder eene Koningin semiramis, tot de opperheerschappij van Azië. Babylon moest in het jaar 1273 onder het Assyrische juk buigen, en vervolgens werd geheel Opper-Azië tot aan den Halys daaraan onderworpen. Doch ook deze grenzen

{==265==} {>>pagina-aanduiding<<}
werden overschreden door de Assyrische veroveringen. Lydië, het uitgestrektste Rijk van Klein-Azië, werd van Ninivé afhankelijk, en in dezen tijd mag reeds de vestiging der Assyrische volkplantingen in verscheidene gedeelten van dit schiereiland vallen, waarvan de sporen zich hier en daar in enkele berigten doen wedervinden. Zelfs naar Baktrië en Indië schijnen zich de ondernemingen der Assyriërs uitgestrekt te hebben, en zeker togen zij in dezen tijd tegen Egypte te velde.
Vijf-honderd-twintig jaren heeft deze heerschappij over Azië geduurd, hoewel niet altijd in eene gelijke uitgestrektheid. Ten minsten beperkten de veroveringen van david de oorspronkelijke grenzen van Ninivé ten Westen. In de achtste eeuw vóór onze tijdrekening kwam eene groote verandering in den toestand van het Oosten. De Meders maakten hiervan het begin, en wierpen het Assyrische juk in 753 af; hen volgden, zoo als het schijnt, zes jaren later (747), de Babyloniërs, en vervolgens de een na de andere de overige overwonnen volken. Echter bleef Ninivé nog eenen geruimen tijd de magtigste Staat in Azië, en de meeste zijner vroegere onderdanen behielden hunne moeijelijk verkregen onafhankelijkheid niet lang. Want juist omtrent dezen tijd weten wij van veroveringen aan den beneden-Tigris, en van groote krijgs-ondernemingen tegen Phenicië, Syrië en Palestina, die voornamelijk de uitbreiding der grenzen ten doel hadden, om zich door de onderwerping dezer landen den toegang tot Egypte te openen, dien zich ook verscheidene Assyrische legers verschaft hebben. Zoo verklaren zich de krijgstogten van phul, tiglat-pilesar, salmanassar, sanherib en assar-haddon, die gedurende eene eeuw (omtrent van 760-660) de landen tusschen den Nijl en den Euphraat verontrust hebben. Daarom was het natuurlijk dat ook de oostelijke landen zich niet van den Assyrischen invloed konden onttrekken. Zoo moesten zich de Meders, eer dejoces (709) hunne zelfstandigheid bevestigd had, de overplanting van Israëlitische kolonisten in hun land laten welgevallen. Even zoo Babylon, dat toenmaals misschien naauwelijks een schijn van zelfbestaan behield, en sedert het jaar 709 slechts Koningen die aan Ninivé schatpligtig waren, op zijnen troon zag. Tot dezen behoorde ook nog nabopolassar, de vader van nebucadnezar. De
laatste Assyrische Koning, die, volgens onze bronnen, zich als veroveraar

{==266==} {>>pagina-aanduiding<<}
kenmerkte, was assar-haddon. Want spoedig na zijnen dood begint de Meder phraortes (656-634) de heerschappij van Azië aan zich te trekken. Zijn aanval wederstond Ninivé nog met geluk onder zijnen Koning sardanapalus. Ook cyaxares bereikte zijn doel niet bij de eerste belegering der Assyrische hoofdstad; maar in plaats van aan de Meders moest zij zich aan de Scythen onderwerpen, en naanwelijks zijn deze uit Azië verdreven, of nabopolassar en cyaxares verbinden zich om den laatsten beslissenden slag aan Ninivé toe te brengen.
Tot zulke algemeene resultaten komt men door eene behoedzame vergelijking en aanwending der spaarzame narigten uit Perzische, Babylonische, Israëlitische, Phenicische en Egyptische oorkonden ontleend. Maar deze weinige, tamelijk dorre feiten, jaartallen en namen kunnen ons slechts eene zeer onvolkomen voorstelling van de Assyrische geschiedenis geven; van de algemeene ontwikkeling en beschaving der Assyriërs kon men zoo goed als geen denkbeeld maken, zoo lang van hunne Godsdienst slechts weinig, van hunne kunstvorming en zeden volstrekt niets bekend was. Thans zijn de Museums van Londen en Parijs opgevuld met de werken hunner kunstvaardigheid, en op de Assyrische kunstvoortbrengselen vertoonen zich de Zeden en de Mythologie der beheerschers van het Oosten; uit hunne opschriften zullen langzamerhand de sluimerende Koningsgestalten, in hun dadenrijk leven weder opgewekt worden, en zal de Assyrische taal uit haar graf oprijzen.





Lotsverbetering van arbeidende standen.

Door A. Elink Sterk, jr.

De toestand van een groot deel van onze arbeidende standen eischt verbetering.
De voornaamste, daartoe thans nog aan te wenden middelen zijn:

a.Toeneming van bekwaamheid.

b.Billijke belooning voor hen die bekwaamheid aan vlijt verbinden.

c.Het gewennen aan voorzorg en spaarzaamheid.

d.Overwinning van het misbruik van sterken drank.


{==267==} {>>pagina-aanduiding<<}

Veel onderzoek heb ik steeds aan de belangen der arbeidende klassen gewijd; ook laatstelijk in het bijzonder, nu eene sterk toegenomen duurte der levensbehoeften onze minvermogenden drukte, en hun alzoo te meer aanspraak op onze belangstellende zorgen gaf. Het is in verband hiermede, dat ik de hier voorgestelde vier middelen moet aanprijzen, als, tot krachtdadige opheffing en duurzame sterking van den arbeidenden stand, waarlijk onmisbaar.
Hoe meer men over de beteekenis van de hier aanbevolen vier punten nadenkt, zoo veel te meer bevrediging moet men daarin vinden. Men zal dan bespeuren dat het geene hersenschimmen, geene onredelijke of overdrevene vorderingen zijn; dat al wat zij uitdrukken, zeer mogelijk en uitvoerlijk is; dat deze middelen uit een stoffelijk en zedelijk oogpunt tevens zijn aan te bevelen; dat de voorwaarden waarop zij doelen, allernaauwst te zamenhangen, en elkander genoegzaam wederkeerig ondersteunen, om daaraan eene volle geneeskracht te kunnen toeschrijven; en het dus, naar menschelijke berekening, niet missen kan, of hare verwezenlijking zal voor velen eene milde bron van heil doen ontspringen, eene wereld van geluk voor hen openen, zonder eenige aanmerkelijke opoffering van den kant der meervermogenden te vereischen.
De hier opgenoemde voorwaarden, zeg ik, hangen volkomen te zamen. Waar het loon niet toereikend is om aan een krachtig geslacht van arbeidslieden zelfstandig onderhoud te verzekeren, dient men het te verbeteren; en waar men dit eenigzins verbeteren wil, is het raadzaam die verbetering zoodanig in te rigten, dat daarin vooral aanmoediging voor bekwaamheid en vlijt gelegen zij. Elke verbetering, in handen vallende van den oppassenden man, zal hem dienen tot verderen steun van zijne krachten; maar den liederlijke zou dit geen voordeel doen. Zal eene verbetering van loon tot ware verbetering van den toestand strekken, dan is het onvermijdelijk noodwendig, dat zich het bedwang van ongeregelde begeerten, en vooral van het, bij sommigen plaats vindend, schroomelijk misbruik van sterken drank daaraan verbinde, wijl nu daardoor op éénen dag vaak de verdienste van eene geheele week wordt verslonden. Men kan niet beloven hun lot te verbeteren, zoo zij daartoe van hunnen kant onwillig zijn. Even zoo zal het goede loon ook voor geene toekomst van armoede

{==268==} {>>pagina-aanduiding<<}
bewaren, wanneer niet, in tijden van overvloedige verdiensten, door verstandige voorzorg, iets voor min gunstige tijden gespaard wordt.
Eenige verbetering van loon te verschaffen, aan werklieden die door bekwaamheid en vlijt daarop volkomen aanspraak hebben, moet ik, in een tijd waarin alles door vermeerderde duurte gedrukt is, uit een oogpunt van billijkheid voorstaan. De behoefte daaraan bestaat althans zeer stellig in de meeste van onze groote steden. Of ook iets van dien aard ten platten lande noodzakelijk is, wil ik liefst door andere, daarmede meer van nabij bekenden beoordeelen laten (*).
Eenige te gemoetkoming tot verbetering van bestaan aan bekwame knechts te geven, die nu te weinig hebben om goed rond te komen, zal hunne bazen gewis niet tot nadeel strekken, wanneer men in aanmerking neemt dat hetgeen de allezins geschikte arbeidsman verrigt, al ligt de dubbele waarde heeft van hetgeen, in denzelfden tijd, door slordige en ongeschikte werklieden gedaan wordt; dat ook hetgeen hij met een gerust hart en gesterkt ligchaam verrigt, te beter van de hand zal gaan, en de voldoening die zulk goed werk verschaft, ook tot meer bestellingen aanmoedigt. Werkbazen die er zich op toeleggen, alleen bekwame en nuchtere knechts in hunne dienst te hebben, zullen doorgaans de meeste klanten en meest belangrijke werken zich zien toevloeijen; winnen zij dus het meest, dan kunnen zij te ligter aan trouwe helpers een weinig meer afstaan. Ook houd ik voor zeker, dat, wanneer de voornaamste bazen, bij ons, eene schikking troffen, om, bij voorbeeld, van nu af, p.m. vier stuivers daags meer te betalen, aan knechts wier geschiktheid en ijver niets te wenschen laten, ieder die ten zijnent een werk moet laten verrigten dat zorgvuldigheid vereischt, volgaarne, uit wèl begrepen eigenbelang, dit meerdere op zijne rekening gebragt zou zien, wanneer hem knechts gezonden werden die de bedoelde vereischten in genoegzame mate bezaten. Hij zou zich voor die kleine opoffering den waarborg koopen, van den tijd niet aan knoei-
{==269==} {>>pagina-aanduiding<<}
werk verbeuzeld te zien, dat tot herhaalde, veel grootere kosten verpligt. Hij zou daardoor te meer genoegen vinden in het verrigte werk, en aangemoedigd worden om al meer en meer te ondernemen.
Ik doel hier nog niet op de allerminst bezoldigden, maar op de tot ons gewoon huiswerk dienende, meestal gehuwde, ambachtslieden, als: metselaars, timmerlieden, verwers, behangers, en dergelijke, van wier geschiktheid wezenlijk veel afhangt, en wier loon, zij mogen bekwaam zijn of niet, zij mogen naauwlettend of slordig zijn in de uitoefening van hun bedrijf, zeldzaam hooger stijgt dan gemiddeld zes gulden in de week. Het is zoo goed als algemeene regel, dat hun vijf stuivers per schoft betaald wordt, dat zij vier, en in het beste saizoen vijf schoft werken, maar, daarentegen, in het ongunstige saizoen minder of soms geheel niet te verdienen hebben. Eenigen van hen zijn daarenboven met kosten van onderhoud van gereedschap bezwaard, iets hetwelk allermeest op de timmerlieden nederkomt, wier vergoeding voor dit grooter bezwaar alleen dáárin gelegen is, dat zij somwijlen op hunne winkels wat langer gedurende den winter doorwerken kunnen. Nu is het wel waar dat er werklieden bij andere bedrijven zijn, die, naar evenredigheid van bekwaamheid, hooger en somtijds zelfs ruim worden betaald, en toch daarvan niet altijd het nuttigst gebruik maken; ja, dat onder de kleedermakers, beeldhouwers, meubelmakers, werktuigmakers, enz., voorbeelden zijn aan te wijzen, van werklieden die zeer wèl bezoldigd zijn en zich nu en dan in buitensporigheden vergeten; maar dit kan niet als tegenwerping tegen mijn voorslag gelden. Immers het zoude eene even onregtvaardige als ongerijmde gevolgtrekking zijn, dat men eenigerlei klasse van onze ambachtslieden het noodige onthouden wilde, omdat er anderen zijn bij welke het meerdere niet altijd ten goede gebruikt wordt. - Dat overvloed sommigen in verleiding bragt, bewijst niet dat uiterste karigheid van belooning, die bijkans tot een staat van behoeftigheid brengt, de meest verkieslijke is; het bewijst slechts dat het aandringen op matigheid en verstandige voorzorg bij den een evenmin als
bij den ander gemist kan worden.
Ik ken van die handwerkslieden, die eene bepaalde soort van bedrevenheid hebben, waarvoor men gewoon is bijzonder goede betaling te geven, doch die overigens onbeschaafd zijn en ruw

{==270==} {>>pagina-aanduiding<<}
van leven, en zich in den regel haasten hunne beste verdiensten, op zon- en maandagen, aan den drank ten offer te brengen; maar ik ken ook handwerkslieden van de straks bedoelde min bevoordeelde klassen, die niet uit weelde, maar, in tegendeel, tot verzetting van een nijpend verdriet, soms hunne toevlugt tot de kroeg genomen en daardoor hun toestand zoo verslimmerd hebben, dat ze bijna niet te redden waren. Men zoude zich dus zeer bedriegen, wanneer men meende, het toevlugt nemen tot den drank, door bekrompenheid van loon, te kunnen verhoeden.
De ruime bezoldigingen eischen bijkomende verstandsbeschaving, om weldadige vrucht over te laten, voor hem die ze geniet. De karige belooningen eischen bijkomende leiding van voorzorg en goed overleg, om daarmede redelijk rond te schieten. Maar in allen geval zullen de al te karige bezoldigingen dienen verbeterd te worden, wijl de billijkheid dit medebrengt, en wijl het ook hiervan afhangt, of wij op den duur regt zullen hebben van den arbeidenden stand volkomen goede diensten te verwachten. Bedenkt men zich hierover te lang, dan zou wel eens de gierigheid de wijsheid kunnen bedriegen, en de leerrijke 16e fabel van lafontaine (*) hier hare toepassing krijgen. Als men arbeiders-familiën door billijke belooning in goeden staat houdt, zal zoo veel te minder voor bedeelingen behoeven uitgekeerd te worden. Het is ook eene betere economie dat men voor goed werk betaalt wat het waard is, dan dat men, gebrekkig beloonende, zich met gebrekkige dienst vergenoegt. Als men onze arbeidslieden de kleine verbetering toestaat die ik verlang, zal het nog niet zijn om hun weelde te verschaffen, maar om daardoor iets bij te dragen, ten einde zij met hunne gezinnen een redelijk verzekerd, rustig onderhoud genieten kunnen, overeenkomstig de wèl bewezen behoeften van den tijd waarin wij leven.
Er zijn velen die voorzorg zouden kunnen uitoefenen en het niet willen; maar er zijn tegenwoordig zeker niet minder die het wel zeer gaarne zouden willen, maar het niet kunnen. Wanneer zij, in tijden van verdienste, zich van hun dagloon niet anders dan eene zuinig berekende hoeveelheid aardappelen, meelpap of boonen, tot voeding en sterking van hun

{==271==} {>>pagina-aanduiding<<}
gezin kunnen verschaffen, zullen zij aan geene sparing denken kunnen. Sommigen, maar niet allen, hebben het voorregt van in gezonde en ijverige vrouwen een medewerkenden steun te vinden. Er zijn er toch ook die, in plaats van dit, voor vrouwen, ouders en kinderen tevens arbeiden moeten. Sommigen hebben nu of dan gelukkige buitenkansjes van wat meer dan gewone verdiensten; maar er zijn er nog meer, die slechts eenig tijdelijk ongeluk behoeft te treffen, van ziekte, van verlies van gereedschap, van stilstand van werk, of wat anders ook, om daardoor geheel achteruit te geraken, en zich in gedrukten staat voor vele achtereenvolgende jaren gebragt te zien.
Na het budget van een aantal van de door mij bedoelde ambachtslieden aandachtig te hebben nagegaan, heb ik alzoo bevonden dat hun, over het algemeen, geen waarlijk geruste staat, voor het tegenwoordige en de toekomst te verschaffen is, wanneer zij niet worden geholpen met de vier middelen die ik heb aangewezen. Een deel hangt meest van hen zelven af, een ander deel meer van ons; maar mogt de zamenwerking daarvan plaats vinden, dan eerst zal men gerust kunnen zijn, hen op meest voldoende wijze geholpen te zien.

Arbeidslieden gaan tegenwoordig voor matige drinkers door, die zich met drie borrels daags vergenoegen (*). Een groot aantal, zegt men, gebruikt veel meer, zonder nog onder de klasse der dronkaards begrepen te worden. Laten die zoogenaamd matigen deze hunne dagelijksche overtolligheid vaarwel zeggen, en zich tot één borrel, of, wat nog beter is, tot een paar glazen bier bepalen, dan zullen zij al ligt twee stuivers of meer voor elken dag hebben uitgewonnen.
Verleene men voorts de kleine verbetering van loon, die ik voor den bekwamen en vlijtigen arbeidsman verlang, zoo zal, wanneer dit zich voegt bij de evengemelde besparing, hun, door vereeniging van deze beide middelen, al dadelijk eene verbetering van bestaan van minstens zes stuivers daags verzekerd zijn.

{==272==} {>>pagina-aanduiding<<}

Zij die in dien beteren toestand worden verplaatst, zullen niet meer in het geval zijn, van gedurig in kleine winkels, op crediet, te moeten koopen, en slecht goed duur te betalen. Zij zullen zich ook te eerder van het verderfelijk aanhoudend gebruik van de banken van leening afbrengen laten, waaraan velen tot hiertoe eene telkens terugkeerende improductieve uitgaaf, van nog eenige stuivers per week, ten offer bragten (*). - Hunne nuchterheid en vlijt zal hun ook meerdere geschiktheden geven, en meestal zelfs eenige verdiensten doen vinden, wanneer het werk voor anderen stilstaat.
Blijven wij, al verder, die lieden ten overvloede dan ook helpen, aan de meest voordeelige wijze van aanwending, gelijk onze voorzorgmaatschappijen en spaarkassen dit in 't bijzonder beoogen, dan zullen zij zich voor de ongunstigste wintermaanden en andere oogenblikkelijke rampspoeden nog te beter gedekt zien; en alzoo, ten gevolge van deze vereenigde maatregelen, geen hunner langer ter prooi behoeven te zijn aan de zorgen, die nu velen nedergebukt houden.
Nog eens dan: al de door mij voorgestelde middelen hangen aaneen, en moeten tot krachtige en beslissende werking te zamengaan. - Als men mij vraagt wat het allernoodigst is, voor de lotsverbetering van den arbeidenden stand, vermeerdering van loon, of het inprenten van een geest van voorzorg en matigheid, dan antwoord ik zonder eenige bedenking nog altijd: het laatste; want was die goede geest niet aanwezig, dan zou ook zelfs verdubbeling van loon niet baten, en waar die goede geest bestaat, hebben wij al menigeen, die het vrij bekrompen had, toch nog voor volslagen gebrek kunnen behoeden; maar dit neemt niet weg, dat ik het een nevens het ander verlangen, en de vereenigde werking daarvan als hoogst wenschelijk voorstellen moet, om het doel volkomen bereikt te zien, dat de lieden van den arbeidenden stand geheel ontheven worden van de zware zorgen, die hen in tijden van duurte onverdiend moeten ter nederdrukken, en welke niet anders dan tot schade kunnen strekken, van het werk, dat aan hunne handen wordt toebetrouwd.
Ik acht mij vooral in gemoede verpligt, op eene vereenigde aanwending van het een en het ander aan te dringen, sedert

{==273==} {>>pagina-aanduiding<<}
de over alles merkbare invloed van gedaalde waarde van het geld, ten gevolge der meerdere vinding van het edel metaal, eene duurte veroorzaakt heeft, die zich ook aan alle eerste behoeften bespeuren laat; eene duurte die, voor zoo ver ook de oorlog daartoe bijdroeg, door de zegeningen des vredes wel weder eenigermate getemperd zal worden, maar zich toch niet ligt weder zoo geheel overwonnen zal zien, om te mogen verwachten dat een burgerlijk gezin, voortaan, van hetzelfde zou kunnen leven, wat tot dus verre als voldoende beschouwd kon worden.

Ik wanhoop niet aan de vervulling van mijne wenschen.
Het doel van te verschaffen gelegenheid tot aanwinst van meerdere bekwaamheid, voor verschillende handwerken, wordt reeds met de daad ernstig behartigd, door de aan onze vereeniging tot bevordering van fabrijk- en handwerksnijverheid toegevoegde industrie-scholen, welke zich, naar men verzekert, door milde koninklijke bijdragen ondersteund zien.
Het oogmerk van bevordering van voorzorg en spaarzaamheid is dat, wat wij met goed gevolg in onze 's Gravenhaagsche voorzorgmaatschappij ter harte nemen, even als elders spaarkassen ten behoeve van den arbeidsman, met nagenoeg hetzelfde doel, gevestigd zijn.
Het meer opzettelijk streven naar overwinning van het misbruik van sterken drank, behoort tot den bepaalden eigen werkkring der afschaffings- en matigheids-genootschappen, die daartoe in den hunnen dagelijks welmeenend werkzaam zijn, en er onverschrokken op uitgaan, om al meer en meer veroveringen op den gemeenen vijand te maken.
Ook nog op hulpbanken, spaarbanken, en meer andere inrigtingen is te wijzen, die, door nog andere middelen, het stoffelijk belang van de arbeidende klasse zoeken te schragen.
Wij hebben ons alzoo, met de daad, over eene reeks van uit vrij werkende menschlievendheid opgewassen instellingen te verblijden, die ook zonder daartoe vooraf gemaakt plan, toch reeds een uitnemenden aanleg hebben, om elkander de hand te reiken, tot bevordering van de gewenschte verbeteringen.
Kwam nu ook nog slechts de begeerde kleine verbetering van loon, voor den bekwamen en vlijtigen arbeidsman, daarbij, dan zou dit aller taak aanmerkelijk verligten, en aan al onze nuttige

{==274==} {>>pagina-aanduiding<<}
instellingen een meer krachtvol leven schenken. Dan eerst zal men, met volkomen regt, van voorzorg en spaarzaamheid kunnen spreken, tot allen, die men van het alternatief van gebrek of de afhankelijkheid van armenbedeeling wenscht vrij te houden. Het goed doorzigt en de menschlievendheid van werkbazen, die zich voor hunne onderhoorigen, niet slechts als meesters, maar ook als vaders willen doen kennen, zal hiertoe wel het meest moeten afdoen.
Voor alle weldenkenden, overigens, die belang stellen in het geluk van die talrijke en nuttige klasse van hunne medeburgers, wier welstand tevens als een van de meest hechte steunsels van het algemeen welzijn te erkennen is, staat de weg open, om zich van de waarheid van het door mij gestelde en van de gegrondheid van mijne raadgevingen, door eigen onderzoek te vergewissen, ten einde daaromtrent ook naar hunne overtuiging te kunnen handelen. Een zeer eenvoudige weg daartoe is, dat zij zich aan eene of andere van de zoo even opgenoemde vereenigingen verbinden. Dit zal het zekerste en eenvoudigste middel zijn, om ook met haar onderling verband naauwkeurig bekend te worden.
Hetzij gij u bij een matigheidsgenootschap of bij eene voorzorgmaatschappij, bij eene spaarvereeniging of bij een genootschap van handwerksverbetering voegt; bij allen zult gij nagenoeg hetzelfde vernemen. Het zal u genoeg zijn, dat gij u te midden van een van die kringen geplaatst ziet, om aldra de gelegenheid te vinden, in onmiddelijke betrekking met de arbeidende standen, u eene naauwkeurige kennis van hunne ware behoeften en de voornaamste bron hunner kwalen te verschaffen, even als ik mij die daardoor verschaft heb. Gij zult dan ook deze klasse uwer medeburgers leeren lief hebben en waardeeren, ongeacht de teleurstellingen die men soms bij enkelen van hare leden moet ondervinden; en u een innig genot verzekeren, bij de ervaring, die het u verschaffen zal, van het uitgestrekte nut, dat voor onze arbeidende standen, door aanwending van schijnbaar geringe en eenvoudige hulpmiddelen, gesticht kan worden, mits men slechts naar een vast plan handele, dat even ver van hardvochtigheid als van laffe toegeeflijkheid en sentimentaliteit verwijderd moet zijn.

's Gravenhage, 10 April 1856.





{==275==} {>>pagina-aanduiding<<}

De ridder van de klok.

Door een neefje van Klikspaan.

Het was de 1ste April 1713. Toen ten tijde hield men in Gelderland niet minder van grappen dan thans, en vooral op het oude kasteel van den Baron everard van domburg verzuimde men geene gelegenheid om een vrolijken avond te slijten, indien daar eene geschikte aanleiding toe bestond.
Dien avond dan was er een aanzienlijk gezelschap op het kasteel vereenigd; de oudsten vermaakten zich met een of ander spel; de jongeren verdreven den tijd met scherts en vrolijke gesprekken. Te midden van die gesprekken werd met meer dan gewone hevigheid aan eene schel getrokken, en zonderling was 't op te merken, hoe de jonge vrouw des huizes bij 't hooren van dien klank schrok en huiverde; zij sprong op, maar zonk als magteloos op haren stoel terug, doch hernam spoedig hare gewone kalmte, en luisterde welwillend naar de schalksche aanmerkingen van eenige jeugdige gasten omtrent hare beduchtheid voor de schel.
Zij bragt de hand aan haar blanke voorhoofd, peinsde een oogenblik, en antwoordde toen op een toon die het midden hield tusschen scherts en ernst:
- Gij vraagt: waarom ik er zoo geweldig van ontroerde? Om u dat duidelijk te maken, zou ik u eene lange geschiedenis moeten vertellen.
- Eene geschiedenis!
- Ja, eene voor mij akelige geschiedenis, al is ook eene grap van den 1sten April er de aanleidende oorzaak van geweest.
De jonge lieden uit het gezelschap, en ook niet weinige der meer bejaarden, vroegen dringend om die geschiedenis te mogen hooren.
- Gaarne - hernam de jonge Barones - maar gelooft ge wel dat er eenige verdienste in is gelegen, u een verhaal te doen, dat niet veel verschilt van eene biecht? Hoe 't zij: luistert!
Ik was eene weeze. Opgevoed in de hofstad, gevoelde ik

{==276==} {>>pagina-aanduiding<<}
mij diep ongelukkig bij het vooruitzigt de schoonste jaren van mijn leven te zullen moeten doorbrengen in het oud niet vrolijk kasteel van mijnen oom en voogd, hetwelk op drie uren afstands van Zutphen zoo eenzaam gelegen is.
Mijn oom, de Baron van dennenberg, ontving mij met vaderlijke goedheid; zijne dochters, mijne nichten caroline en elize, beschouwden en behandelden mij als eene zuster. 't Waren twee blonde, schroomvallige meisjes, opregt als duiven, maar zonder eenige de minste geestkracht; zij waren in den hoogsten graad zenuwachtig en schroomvallig, en er was maar weinig noodig om ze te doen schrikken en beven.
Dit waren geene gezellinnen welke ik zou hebben gekozen. Eenige dames in den Haag, met welke ik had omgegaan, hadden door haar voorbeeld en hare gesprekken in mij de kiem ontwikkeld van eene dwaze grilligheid. Op den ouderdom van twintig jaren geloofde ik mij voortreffelijker dan allen die mij omringden; ik had een afkeer van de uitspanningen en gesprekken mijner vriendinnen; ik nam mannelijke manieren aan; ik vond er behagen in, den spot te drijven met de voorschriften der étiquette en van aangenomen gebruiken: te paard rijden en op de jagt gaan, dat waren mijne gewone uitspanningen. De zedige pligten van mijne sekse beschouwde ik als beneden mij; ik achtte mij verheven boven de vrees, en geloofde in staat te zijn alle denkbare gevaren te trotseren: daarom hield ik staande dat de vrees slechts eene hersenschim, een kind der verbeelding is, en dat ik niet kon begrijpen hoe een verstandig mensch zich door haar kon laten beheerschen.
't Eerste dat mijne opmerkzaamheid trof, toen ik bij mijn oom kwam, was de stempel van antiquiteit die op zijn oud kasteel als een zegel was gehecht; zeer schoon en poëtisch vond ik de vervallen torentjes en de trappen van de stoep, uitgesleten als ze waren door de stappen der eeuwen; maar het dichterlijke verdween snel als eene schaduw; spoedig bemerkte ik dat deze feodale burg van ratten wemelde; dat men er als kluizenaars leefde, en 't droevige vooruitzigt had om van verveling te sterven. Ik werd korzelig, en kreeg een hekel aan de oude muren, aan de vervallen torens, aan de ophaalbruggen, aan den ouden oom, en vooral aan een jongen student van zeventien of achttien jaren, die, om zijne gezondheid

{==277==} {>>pagina-aanduiding<<}
te herstellen, eenige maanden op het kasteel van mijn oom doorbragt.
Gerard was mijn geboren tegenstander; hij verveelde zich op het land, en kwelde mij, om tijdverdrijf te hebben; hij bespiedde elke gelegenheid om mijne eigenliefde te kwetsen, of mijne pretenties in het oog te doen vallen, en verklaarde openlijk aan mijne nichten:
- Ik houd niet van die groote, zwarte juffer, die volmaakt het air heeft van een man.
Ik moet bekennen dat ik aan die kwade gezindheid voedsel gaf, door de diepe minachting, welke ik voor dit kind, zoo als ik ‘den kleinen gerard’ noemde, aan den dag legde; die benaming maakte hem woedend, en ik gaf daardoor voedsel aan de hem aangeboren kwaadaardigheid: de jonge student nam het stellig besluit om zich te wreken.
Op zekeren winter-avond zaten we rondom den haard; eenige jonge heeren en dames uit den omtrek waren op aardakers en Deventersch bier genoodigd; wij praatten en schertsten. Het gesprek viel toevallig op het eindeloos kapittel over de spoken. 't Is óverbekend dat, vooral in Gelderland, althans in die dagen, het geloof aan spoken, heksen, voorteekenen, en wat dies meer zij, op het land nog vrij algemeen was; elk hoorde, ten minste ééns in zijn leven, een zucht, eene stem, een schreeuw, of een driemaal herhaald kloppen; dit laatste is het voorteeken van vele droevige gebeurtenissen, doch meer bepaald daarvan, dat er spoedig een lijk zal zijn in het huis waarin dat noodlottig kloppen is gehoord.
Men oom verhaalde eene menigte van de zonderlinge overleveringen die bij de landlieden van vader tot zoon zijn overgeplant. Hij had de wonderlijke streken van den weerwolf, den zwarten hond, het spook met de lange armen, het wandelend lijk zonder voeten, verteld, en lachte hartelijk; mijne nichten caroline en elize, integendeel, verbleekten, en men schoof onwillekeurig digter bijeen. Ik voor mij, die tamelijk onverschillig naar deze historietjes uit den ouden tijd luisterde, breidde ijverig aan eene witte kous, en liet zelfs niet een enkelen steek vallen, terwijl ik moest hooren hoe het spook, na negenmaal de kamer te hebben rondgewandeld, plotseling verdween, of hoe de geesten van zekere baron en barones er

{==278==} {>>pagina-aanduiding<<}
behagen in schepten om arm in arm gedurende meer dan tweehonderd jaren te wandelen.
Toen mijn oom zweeg, vroeg hem gerard: wat de oorzaak was van de vrees die men algemeen koesterde voor eene kamer in eenen ouden zwarten toren van het kasteel, gewoonlijk de ‘Noordelijke toren’ genoemd?
Bij 't hooren van die vraag sidderden mijne nichten, en smeekten als eene gunst, dat men daarover niet zoude spreken; dit was voor den student juist eene reden om hardnekkig op opheldering te blijven aandringen. Ik en eenige andere ongeloovigen ondersteunden zijn verzoek, en de beide zusters waren gedwongen er in te berusten, om voor de honderdste maal misschien de geschiedenis aan te hooren van de kamer welke men gewoon was ‘de doodkist van den ridder’ te noemen.
Mijn oom glimlachte, en begon het volgende verhaal:
De legende wil dat dit kasteel gebouwd werd langen tijd vóór den vreeselijken burger-oorlog tusschen de heeckerens en bronkhorsten, waardoor ons schoone Gelderland te vuur en te zwaard werd verwoest, en zoo veel bloed stroomde. Tijdens de bronkhorsten de overhand hadden, zat walter van otterloo te Tiel gevangen; hij was veroordeeld om door beulshanden te sterven, dewijl hij vroeger verraad jegens zijne partij had gepleegd. Het gelukte hem, in den nacht die de dag van zijne teregtstelling voorafging, te vlugten. Ik wil u niet verhalen in hoe veel kasteelen en hutten hij eene kortstondige toevlugt zocht. Nu eens verzocht hij, als pelgrim verkleed, eene aalmoes aan eene edelgeboren jonkvrouw; dan weder waagde hij zich onder het schamele dak van den dienstman, wiens dochter voor hem een gerstkoek onder de asch roostte. Toen hij in deze streek kwam, wilde hij eene schuilplaats op dit kasteel zoeken; maar ongelukkig vernam hij dat de slotheer (misschien mijn stamvader) een ijverig aanhanger van de bronkhorsten was. Toen de vlugteling deze bijzonderheden vernam, durfde hij zich niet vertoonen, en voor het oogenblik geene andere schuilplaats kunnende vinden, besloot hij het te wagen, om die te zoeken in den Noordelijken toren; hij vermoedde, en te regt, dat die geheel onbewoond was, dewijl het gras welig tusschen de steenen van den wenteltrap groeide. Hij klom dus naar boven, en vond een kleinen over-
{==279==} {>>pagina-aanduiding<<}
loop, die geen ander licht ontving dan door de spleten van eene der twee slecht gesloten deuren, die zonder twijfel den toegang tot een onbewoond vertrek verschaften. De overlevering zegt dat de ridder elken nacht als de klok op den wachttoren het uur van middernacht aankondigde, zich naar den tuin begaf om de vruchten en groenten te plukken, waarmede hij zich voedde.
- Die arme man! - zeide een uit het gezelschap.
- Als ik in zijne plaats was geweest - riep gerard - dan zoude ik mij aan de edelmoedigheid van den heer van het kasteel hebben toevertrouwd.
- Dat besluit had walter ook genomen - ging mijn oom voort - toen hij, op het oogenblik dat hij zijne schuilplaats wilde verlaten, een groot rumoer aan den voet van den toren hoorde. Het denkbeeld dat hij ontdekt is, en dat men komt om hem gevangen te nemen, maakt hem radeloos; hij werpt zich met de kracht der wanhoop tegen de deuren, die open vliegen, en bevindt zich in eene hoog gewelfde, geheel met zwart bekleede zaal; bij het licht der maan, dat door de kruisramen viel, ziet hij vreeselijke zinnebeelden aan de wanden hangen: eene zeis, een masker en ketenen; op den vloer lagen doodsbeenderen en een doodshoofd verspreid. Door angst geheel verbijsterd, gelooft de ridder dat hij zich in eene groote doodkist bevindt. Hij keert terug; hij snelt den steenen trap af - de deur van den toren, die tot nu toe altijd open stond, is gesloten! Nu is alle hoop vervlogen....Het rumoer heeft opgehouden. Door wanhoop aangegrepen, bij het denkbeeld dat hij in dit vreeselijk verblijf van honger zal moeten sterven, hamert hij met zijne gespierde vuist op de deur, roept - geen antwoord! Het koude zweet parelt op zijn, door ontberingen en lijden bleek en vermagerd gelaat; duizend vreeselijke gedachten doorkruisen zijn hoofd. Hij waggelt weder naar boven in het grafgewelf...Er is een venster...Dáárdoor zal hij zich misschien een uitweg kunnen banen. Het raam bezwijkt voor zijne wanhopende slagen, maar daarbuiten versperren zware ijzeren staven elken uitgang...Daar valt hem een touw in het oog; dat touw staat zeker in verband met eene klok. Dewijl hij toch het zekere vooruitzigt heeft om door de handen der menschen, of van honger te sterven, wil hij voor 't minst nog één dag leven. Hij luidt...men

{==280==} {>>pagina-aanduiding<<}
komt niet...Hij luidt met meer kracht...te vergeefs, geene menschelijke stem laat zich hooren! Tot zinsverbijstering toe wanhopend roept de ongelukkige met eene holle stem: ‘Ik heb honger! Heb medelijden met mij! Ik heb honger!’ Zijne verstijfde hand klemt zich krampachtig aan het touw...de nacht gaat voorbij; het jaar vervliegt; eeuwen verloopen; geslachten ontstaan en verdwijnen, maar de bevende hand luidt nog van tijd tot tijd, en zal altijd luiden.
- Stil! - zeide gerard - daar hoor ik de klok van den ridder.
De meeste jonge dames schoven hare stoelen nog digter bij elkander.
- Ik zoude wel eens willen weten - zeide ik op een aanmatigenden toon - door wie en hoe men al die verwonderlijke bijzonderheden is te weten gekomen.
- Door de overlevering - antwoordde mijn oom lagchend - de overlevering weet álles, dat is eene bekende en bewezen zaak, en zij is zóó geaccrediteerd, in deze streek, dat onze boeren u zullen verzekeren dat men op zekere tijden die klok nog duidelijk hoort luiden, en dat ridder walter in den toren spookt. Die goede lieden zijn daar zoo zeker van overtuigd, dat ze elk jaar een brood van zes pond (dat overigens de muizen zich voortreffelijk laten smaken) aan den ingang van de zwarte kamer komen leggen. Ten gevolge van die attentie laat ridder walter ons den overigen tijd gerust slapen.
- Er zoude een gemakkelijk middel zijn om een einde aan dat bijgeloof te maken - merkte ik wijsneuzig genoeg aan - men behoefde slechts iemand in den Noordelijken toren te laten slapen.
- Dat zal ik doen! - riep gerard met een waanwijs air uit - ik zal den ridder van de klok verdrijven!
Ik beschouwde hem met een blik van de smadelijkste minachting; de jonge student bloosde tot aan het voorhoofd, en herhaalde om mij te trotseren:
- Ja, ik! ik! de kleine gerard!
- Wie verzekert ons - merkte mijn oom spottend aan - of het touw van de klok niet gebroken is, in den loop der eeuwen, gedurende welke ridder walter haar in beweging bragt?
- Dat zullen we zien! - antwoordde de jonge student.

{==281==} {>>pagina-aanduiding<<}

En den geheelen avond zwetste hij op eene onverdragelijke wijze. Den volgenden dag kwam hij op dit onderwerp terug, en berokkende zich van mijne zijde de grievendste spotternijen. Wèl beschouwd gedroegen wij ons beide even belagchelijk; hij, door den beslissenden toon van een man aan te nemen, en ik door een mannelijken moed te veinzen.
Mijn oom werd ten laatste het bluffen en snoeven van den jongen student moede; hij stond hem de zoo levendig herhaalde gunst toe; vooraf echter gingen wij gezamenlijk een bezoek aan de zwarte kamer brengen.
't Is overtollig te zeggen dat het rouwbehangsel, de ketens, de zeis, de doodsbeenderen en het doodshoofd, door de overlevering zoo naauwkeurig beschreven, sedert lang waren verdwenen - aangenomen, dat ze ooit voorhanden waren geweest. In plaats daarvan vonden wij overal stof, spinnewebben, en een overgroot aantal doode muizen. De deur van den steenen, vochtigen en donkeren trap was in jaren niet gesloten geweest; de trap zelf diende tot verblijfplaats van padden en ander ongedierte. Dit een en ander had al eene zeer flaauwe romantische kleur.
De deur welke van binnen den toegang tot het inwendige van het kasteel verschafte, werd geopend; daardoor kwam men in een langen gang, die naar den vleugel van het kasteel voerde, welken wij bewoonden. Nadat wij dit alles in oogenschouw hadden genomen, gaf mijn oom bevel dat de spookkamer schoon moest worden gemaakt; er zoude een bed, eene tafel en een stoel in worden gebragt, en toen dat alles gereed was, zeide mijn oom met een ironischen lach tot den jongen student:
- Welnu, dappere ridder! wanneer zult gij den geest van den ridder gaan bekampen?
- Morgen nacht, Mijnheer! - antwoordde gerard met groote verwaandheid.
- Best - hernam mijn oom - morgen nacht kunt gij het vreeselijk waagstuk ondernemen.
Maar den volgenden dag deed gerard, terwijl hij onbesuisd in den tuin rondliep, een val; hinkende en geweldig kermende kwam hij op het kasteel aan.
Toen hij in een leuningstoel was gesplaatst, middelerwijl

{==282==} {>>pagina-aanduiding<<}
een geneesheer werd ontboden, was ik moedwillig genoeg hem te plagen en te sarren.
- Beken, mijn kleine dolende ridder - zeide ik, smadelijk lagchend - dat gij gelukkig zijt een voorwendsel te hebben, om aan de omhelzingen van ridder walter te ontsnappen! Een spook te braveren, als het niet nabij is, valt gemakkelijk; maar 't onder de oogen te zien!...Overigens kan men niet eischen dat men op uwen leeftijd zonder vrees, of blaam zij.
Gerard beet zich op de lippen, en zag mij zoo onheilspellend aan, dat ik onwillekeurig huiverde. Mijn oom, die getuige was geweest van de wijze waarop ik den draak had gestoken met den moed van den jongen student, keurde, toen wij ons alleen bevonden, mijn gedrag ten sterkste af.
- Dat zijn plagerijen - zeide hij - welke een meisje zich nimmer moet veroorloven, zelfs niet met een jongen student. Ik begeer dat de proef wordt genomen, al ware 't alleen om een einde aan het gebabbel der bijgeloovige boeren te maken. Zoodra gerard hersteld is, kan hij zijn wensch vervullen.
Deze woorden kwamen mij dikwijls voor den geest, en toen ik mij des avonds alleen in mijne kamer bevond, dacht ik bij mij zelven dat 't eene groote heldendaad zoude zijn al deze vreesachtige menschen van hunne dwaling te genezen. Ik wond mij zelve op; hoogmoed, maar vooral mijne zucht om een student, dien ik zulk een kwaad hard toedroeg, de loef af te steken en te grieven, dreven mij om het avontuur te wagen.
- Is 't mogelijk!
- Welk een moed!
- Welk eene vermetelheid! - riepen verscheidene stemmen.
- Zeg liever: welk eene dwaasheid! - merkte de verhaalster aan. - Ik was het evenwel niet terstond met mij-zelve eens; ik moest een inwendigen strijd voeren - niet tegen vrees, want in mijn trotschen waan geloofde ik mij daarvoor onvatbaar; maar er was eene stem in mijn binnenste, die mij waarschuwde, dat ik eene laakbare daad verrigtte. De hoogmoed en ijdelheid zegepraalden: een nacht in dien vreeselijken toren doorbrengen, dáár gerust slapen, en mij den volgenden dag vertoonen als de heldin, die dat waagstuk durfde ondernemen - welk eene schoone rol!

{==283==} {>>pagina-aanduiding<<}

Ik nam eene kaars; met zachte schreden, en van geenerlei wapen voorzien, sloop ik, zonder de geringste vrees of angst te gevoelen, door den gang naar de deur van de spookkamer. Toen ik die opende woei de togt mijne kaars uit. Zelfs de duisternis niet, door welke ik mij plotseling omringd zag, was in staat om mij vrees aan te jagen, of mij van besluit te doen veranderen. Stoutmoedig stapte ik, bij het schemerend maanlicht dat door de vensters scheen, naar het bed waarop ik mij nederlegde. Ik hoorde hoe de wind door het nog bladerloos geboomte huilde, en hoe de regen tegen de kleine ruiten van de kruisvensters kletterde; ik begon iets te gevoelen dat wel den naam van vrees niet verdiende, maar mij toch het hart beklemde. In spijt van mij-zelve, herinnerde ik mij al de vreeselijke dingen van de kamer, in welke ik thans te bed lag, en bepaaldelijk de woorden: ‘Vervloekt zij degeen die mij durft braveren!’ welke men aan den ridder toeschreef. Vreemde geluiden suisden mij in de ooren. Ik beken dat ik verscheidene malen op het punt stond om uit het bed te springen en naar mijne kamer te ijlen. Maar spoedig behield mijn trots de overhand; wat had ik te vreezen? Wist ik niet dat er geene spoken of geesten zijn, en was ik niet op die plaats gekomen om het regt te hebben dit aan allen te bewijzen?
Middernacht, het vreeselijk uur, sloeg. Buiten huilde de storm met verdubbeld geweld; maar rondom mij was niets te hooren of te zien. De slaap verzwaarde mijne oogleden; reeds was ik ingesluimerd toen ik plotseling een diepen zucht geloofde te hooren...Ik luisterde met inspanning...alles was stil. Ik sprong evenwel uit mijn bed en sloop naar de deur, welke ik zeker was van te hebben gesloten, maar die nu open stond. Op hetzelfde oogenblik hoorde ik het zacht gelui eener klok, maar, zoo ik mij verbeeldde, geheel in de verte. Met de handen vooruitgestoken waagde ik mij in den gang...ik hoorde eene akelige stem, die zeide: ‘Ik heb honger! ik heb honger!’ Mijn bloed verstijfde in mijne aderen - ik zonk bewusteloos neder.
Toen ik weder tot mij-zelve kwam, bevond ik mij nog in de vreeselijke kamer, maar het was dag, en mijn oom en verscheiden anderen omringden het bed. Mijne nichten schreiden.
Lang naderhand verhaalde men mij in bijzonderheden wat

{==284==} {>>pagina-aanduiding<<}
er in den morgen van den eersten April was voorgevallen. Toen mijne kamenier, namelijk, in mijne kamer kwam, en opgemerkt had, dat mijn bed niet gebruikt was, had zij zich ongerust gemaakt, en hare bevinding aan andere dienstboden medegedeeld. Terwijl men mij overal zocht, had het gerucht zich verspreid dat men dien nacht de klok van den ridder had hooren luiden, en de kamenier, die bijzonder aan mij gehecht was, had hare vrees overwonnen, en zich naar de zwarte kamer begeven. Juist toen zij daar kwam, was ik uit mijne bezwijming opgesprongen, en had haar zoo vreeselijk verwilderd en dreigend aangestaard, dat zij ijlings was gevlugt, onder het geschreeuw van: ‘Freule annette is krankzinnig!’
Nu was mijn oom toegesneld; hij had allen bevolen heen te gaan, en toen hij zich alleen met mij bevond, had hij mijne handen in de zijne genomen, en met mij gesproken, zonder dat ik hem scheen te begrijpen; eindelijk was ik beginnen te schreijen, en hij had tot zich-zelven gezegd: ‘Zij is gered!’
Vervolgens had hij mij ondervraagd, en gezegd:
- Mijn lief kind! bij wie ik de plaats van vader bekleed, antwoord mij openhartig, verberg mij niets - wat deert u?
- Ik ben bang! - had ik geantwoord.
- Bang? waarvoor?
- Voor den ridder!
- Mijne lieve! de nachtmerrie zal u gekweld hebben. Maar hoe en waarom zijt gij in deze kamer?
- Ik was hoogmoedig; God heeft mij gestraft! Ik geloofde mij boven andere vrouwen verheven. Ja, ik ben bang geweest - onuitsprekelijk bang - ik ben nog bang!
En ik verborg mijn gelaat aan zijne borst, terwijl ik als een populierblad beefde. Hij wilde mij van daar brengen, maar ik viel op nieuw in zwijm; hij was verpligt hulp te roepen; men bragt mij naar mijne kamer, zonder dat ik teekenen van leven gaf.
Eindelijk kwam ik weder tot mij-zelve; mijn oom alleen zat voor mijn bed. Met vaderlijke teederheid bezwoer hij mij te zeggen wat mij was overkomen.
- Verligt uw hart, mijn kind! - sprak hij - gij, andèrs zoo moedig en onbevreesd!

{==285==} {>>pagina-aanduiding<<}

- Moedig! onbevreesd! - 'k geloofde dat ik het was, maar, helaas!
- Op welk uur zijt gij naar den toren gegaan?
- Gisteren avond, laat,
- Wat was daarmede uwe bedoeling?
- Ik wilde...bewijzen...dat die geheele geschiedenis van den ridder niets dan een sprookjen is.
- En méér is ze ook niet, gij weet dat, want gij zijt boven het ellendig bijgeloof verheven, dat men de vrouwen vooral ten laste legt. Gij zwijgt? Ik bid u, spreek toch!
- God heeft mij gestraft!...Ik heb de klok hooren luiden...ik heb hooren zuchten...ik heb hooren roepen: ‘Ik heb honger! ik heb honger!’ Doodelijk beangst als ik was, wilde ik vlugten. Eene witte schim is mij zuchtende voorbijgestreefd...Toen hoorde ik een schaterend gelach.
Bij die vreeselijke herinneringen sidderde ik over al mijne leden.
De geneesheer, die juist kwam om gerard te bezoeken, werd het eerst bij mij gebragt. Ik had de koorts, en ijlde. Hij schreef rust en stilte voor, doch beval te gelijk dat men mij geen oogenblik alleen mogt laten. Hij beloofde dat hij den geheelen dag op het kasteel zoude blijven, indien mijn toestand, door de middelen welke hij had voorgeschreven, niet spoedig verbeterde; vervolgens begaf hij zich met de oude huishoudster naar de kamer van den jongen student. Deze kwam hem huppelende en met het vrolijkste gelaat der wereld te gemoet.
De oude vrouw sloeg hare handen van verbazing in elkander.
- Hoe nu, jonker! - riep ze. - Gisteren kondt gij den eenen voet niet voor den anderen zetten, en nu...Zijt gij van zelf genezen?
- Genezen? - antwoordde de knaap met een spottenden grijns - maar, goede martha! ik ben niet ziek geweest.
- En uw val van gisteren dan?
- Ik liet mij zachtjes op den grond vallen, begrijpt ge? Alles is uitmuntend uitgekomen, zoo als ik berekend had; ik hinkte erg, en kermde nog erger; ik voorzag dat men mij nu niet zoude toestaan om in de zwarte kamer een nacht door te brengen; ik voorzag ook dat onze amazone, freule annette, van die gelegenheid gebruik zoude maken. Welnu, dacht ik,

{==286==} {>>pagina-aanduiding<<}
't is heden den 1sten April; dan stuurt men, zoo als gij weet, de gekken waar men hen hebben wil. Ik wist dat de heldhaftige freule den kleinen gerard in moed gaarne de loef zoude afsteken: eene allerliefste grap voor den eersten April, dacht ik, als ze op die wijze naar de zwarte kamer kan gelokt worden. 't Gebeurde juist zoo als ik had vermoed, en als onze heldin den ridder al niet heeft gezien, dan heeft zij toch zijne stem en het luiden der klok gehoord. Ha! ha! ha!
- Ongelukkige, wat hebt gij gedaan! - riep de oude vrouw, met tranen in de oogen.
- Kom! kom! - zeide gerard - 't was maar eene grap, eene kleine wraak op onze heldin; zij mag een weinigje geschrikt hebben, maar zij zal er niet van sterven: de amazone beweerde immers altijd stijf en sterk, dat ze nergens bang voor was.
- Volg mij, Mijnheer! - zeide de geneesheer met koelen ernst. Hij nam den jongeling bij den arm en trok hem met zich voort tot voor mijn bed, waar ik lag te ijlen.
- Dat is uw werk! - sprak de geneesheer met nadruk. Deze jonge dame heeft een sterk gestel; hare ijlhoofdigheid zal slechts voorbijgaand zijn; maar indien ze zenuwachtig en zwak ware geweest, had uwe ellendige grap haar krankzinnig gemaakt.
Gerard viel op de knieën, en greep mijne hand.
- Vergeef mij, annette! - riep hij smeekende - heb medelijden met mij! Och, wordt toch niet krankzinnig!
- Wie zijt gij? Wat wilt ge? - riep ik woest, terwijl ik hem strak en verwilderd aanstaarde.
- Ik ben gerard, uw neef - sprak hij op den toon der wanhoop en van het innigst berouw - ik ben het die u bang heb gemaakt!...O! 't is slecht, afschuwelijk; maar, annette! 't was maar eene grap om...om...Ik had mij achter den steenen trap verborgen...ik was het die schelde, en met eene holle stem riep: ‘Ik heb honger! ik heb honger!’ O! annette! lieve nicht! vergeef mij!
- Ga de schel halen, waarvan gij u bediend hebt - zeide de geneesheer.
De jonge student gehoorzaamde, zonder hen die mij omringden aan te durven zien. Hij kwam terug met eene groote bel; de geneesheer bewoog haar, terwijl hij mij opmerkzaam

{==287==} {>>pagina-aanduiding<<}
gadesloeg. Eerst sidderde ik; vervolgens barstte ik in een schaterend lagchen uit, en dit zenuwachtig lagchen vormde een zoo schreeuwend contrast met mijne bleeke wangen en strak staande oogen, dat al de aanwezigen met ontzetting werden vervuld. Gerard was doodsbleek; hij deinsde terug, en beefde over zijn geheele ligchaam; op zijne beurt gevoelde hij zich krank, doch hij beklaagde zich tegen niemand, en als hij de eerstvolgende dagen zich niet aan de deur van mijne kamer bevond om elk oogenblik naar mijn toestand te vernemen, dan dwaalde hij in den tuin rond als een schuldige, die het bijzijn der menschen schuwt.
Langzamerhand verminderden de zenuwtoevallen; acht dagen later was ik van mijn schrik bekomen, en schonk vergiffenis aan gerard.
Toen ik weder kalm en moedig was geworden, begreep ik de harde, maar nuttige les, welke ik had ontvangen, en ik zag in, dat het de bestemming der vrouw is, zedig en onbekend te leven. Ik schaamde mij over mijne dwaasheid; ik jaagde niet langer naar de ijdele eer om amazone en heldin te worden genoemd, en werd later, wat ik thans ben: de eenvoudige, stille, maar gelukkige huismoeder.





Vergeten.

Óók eene bladzijde uit het predikantsleven.

Door Johs. Hk. Jonckers.


Men klaeght, indien de balsem stort, 
Om 't spillen van den dieren reuck: 
Maar niet, zoo 't glas bekomt een breuck, 
Als 't edel nat geborgen wort. 
 
Vondel. 

De morgenzon scheen over 't aanvallige dorpje Bekenheim. Heure stralen waren nog pas uit een digten herfstnevel te voorschijn gekomen, en hadden nog die waterige tint, waardoor zij wel een zachten en liefelijken, maar tevens weemoedigen glans verspreiden. Over 't geheel was 't een dier spade najaarsdagen, die met hunne zijden draden, door de vlugge springspin geweven, en met hun geel en rood gebladerte,

{==288==} {>>pagina-aanduiding<<}
't geen hier en daar reeds begint neêr te schuifelen, in weerwil hunner schoonheid, eerder geschikt zijn om het menschelijk gemoed tot zekere plegtige droefgeestigheid, dan tot opgewektheid en vrolijkheid te stemmen.
Zou nu echter zulk een stille en sombere ochtend den mijmerenden denker juist bij voorkeur tot eene wandeling hebben uitgelokt; de nijvere landlieden, die, op weinige uitzonderingen na, de bevolking van Bekenheim uitmaakten, moesten zich op een werkdag te zeer met hunnen onderscheidenen veld-arbeid onledig houden, dan dat zij er zelfs aan gedacht zouden hebben, om - gelijk zij 's Zondags soms wel deden - hunne akkers en beemden eens voor hun genoegen rond te gaan. Alleen op den weg, die van de naburige stad naar Bekenheim leidde, zag men in de verte iemand aankomen, die zich duidelijk genoeg tot geen landelijk bedrijf op 't pad had begeven, en die tevens, naar zijn opmerkzaam rondzien te oordeelen, aan dezen oord niet woonachtig was. Toch was dat rondzien ook weder niet zoo blindelings en onbestemd als van een wildvreemde, en de nadering van 't dorp scheen onwillekeurig zijnen tred te versnellen, als verlangde hij eene oude kennis weêr te zien. Met dat al mogt zelfs die verhaaste gang eigenlijk nog niet snel heeten; en geen wonder! want oogenschijnlijk waren er reeds meer dan zeventig zomers over 't hoofd des wandelaars heengegaan. Wèl was, bij een matig en werkzaam leven, de mannelijke kracht nog niet vergaan, maar zorg en kommer hadden toch, in vereeniging met den magtigen tijd, het zwarte hair tot zilver gebleekt, en de voormaals opgeheven kruin een weinig voorovergebogen; wèl was, bij een hart vol geloof, hoop en liefde, het sprekend oog nog niet verdonkerd, maar teleurstelling en wederwaardigheid had over de vroegere helderheid toch wel eenige schaduw geworpen, en den vroeger zóó levendigen en vurigen opslag door een wolkje van zwaarmoedigheid getemperd. Ja, voorzeker, daar bestond, zoo uiterlijk als innerlijk, een in 't oog loopend verschil tusschen ernst van wilgendaal, gelijk hij zes-enveertig jaren geleden Bekenheim verliet, of gelijk hij het thans na dat langdurig afzijn voor 't eerst weder
bezocht.
Wilgendaal was Predikant, en Bekenheim zijne eerste standplaats, waaraan hij ongeveer drie jaren de eerstelingen zijns heiligen ambtsijvers en zijner veelzijdige geestesgaven

{==289==} {>>pagina-aanduiding<<}
had toegewijd. 't Is eene gewone, maar inderdaad ook proefhoudende opmerking, dat de leeraar doorgaans op 't eerste tijdvak zijner bediening, en dus meteen op zijne eerste gemeente, met eene bijzondere vóórliefde terugziet. Terwijl toch dat tijdvak nog eenigermate behoort tot die gouden dagen der jeugd, die men zich altoos gaarne voor den geest roept, zoo zijn dàn ook nog alle deelen der anders maar al te zwaarwigtige taak in 't frissche en lagchende waas der nieuwheid gehuld: de schoone droom, dat men bij de aanvertrouwde kudde al 't kromme regt zal maken, en de zoete begoocheling, waardoor men, op vele zigtbare vruchten zijner zielverzorging hopende, de meest bedriegelijke bloesems reeds voor vruchten aanziet, zijn nog niet door eene wrange ervaring weggevaagd: tot eene onaangename wrijving of botsing met de gemeente-leden heeft zich nog geene aanleiding opgedaan; te minder daar 't in den aard der menschen ligt, aan de opgewondenheid en bedrijvigheid der jonkheid een onwillekeurig behagen te scheppen, en ieder zich verbeeldt dat hij het weeke rijs wel naar zijnen zin - hoe verkeerd die soms wezen moge - buigen zal. Zoo werden wilgendaal's herinneringen van Bekenheim slechts door weinige zwarte schaduwen verdonkerd, en dezen gingen nog door de magt die een lang verleden bezit, om de scherpe kanten en hoeken te doen afslijten, in eene zachte schemering over. Dáártegen moesten de meerdere en verschere wonden, hem in zijne latere gemeente, waaronder hij al zijne verdere dienstjaren doorbragt, geslagen - alschoon ze hem hoogst waarschijnlijk bij langer vertoef in de eerste evenmin zouden gespaard zijn geworden - op 't onvoordeeligst afsteken. 't Was dan ook waarlijk in geenen deele door gebrek aan belangstelling veroorzaakt, dat de Predikant eene plek die hem onvergetelijk bleef, nooit weder had betreden; maar, van den eenen uithoek des lands naar den ander getrokken, en door een talrijk gezin in
velerlei beslommering gewikkeld en in zijne geldmiddelen beperkt, was er wel dikwijls genoeg een reisplan naar Bekenheim opgevat, doch even zoo dikwijls door tusschenkomende beletselen verschoven, tot dat dit gedurig uitstel, eindelijk, als naar gewoonte, op een stilzwijgend afstel uitliep. Toen nu echter bij 't dalen der levenszon alle uitzigt om het geliefkoosd oord nog eenmaal te aanschouwen, voor goed vervlogen scheen,

{==290==} {>>pagina-aanduiding<<}
riepen de belangen zijns jongsten zoons den ouden man even dringend als onverwacht naar eene streek, van waar hij op zijne terugreis slechts een onbeduidenden omweg behoefde te maken, om den lang gekoesterden wensch vervuld te zien; en dus had hij dan nu de naaste stad ter pleisterplaats gekozen, ten einde van daar de hem van ouds bekende wandeling naar Bekenheim, waartegen hij, in weerwil van zijnen leeftijd, nog niet bijzonder opzag, te ondernemen, en voor dezen hoog gewaardeerden uitstap een geheelen dag af te zonderen.
Hij had zich daarvan echter juist geene al te overdreven verwachtingen gevormd. Te zeer had eene gerijpte ondervinding hem geleerd dat het tooneelspel der wereld, zelfs in zijne kleinste schouwburgen, nog geen dag geheel en al éénerlei blijft, en dat althans reeds een enkel jaar ongeloofelijke veranderingen daarin te weeg kan brengen. Toch had hij - gelijk de mensch eene hoop, die hem lief geworden is, niet ligtelijk ten eenemale opgeeft - zich in stilte gevleid, nog wel menig bekend voorwerp en gelaat aan te treffen. Maar was die hoop al onderweg aan 't wankelen geraakt, waar gebouwen en landerijen zich gansch anders dan weleer aan zijn oog opdeden, ze viel voor goed in duigen, zoodra hij de kom van 't dorp binnentrad. Hier eene ledige plek waar hij zich een huis te binnen bragt; ginds eene woning waar de ploeg plagt te gaan; hier het bosch in een korenveld, ginds de akker in een boomgaard herschapen, en wat al meer! Wel is waar, het meerendeel der huizen liet zich nog op de oude plaats terugvinden, en daaronder ook de voorheen door hem bewoonde pastorie; maar door de veelzins aangebragte vernieuwingen was nagenoeg al wat voor de herinnering aantrekkelijk wezen kon, verloren gegaan. Alleen de eeuwenheugende kerk - mogt men haar al door noodig herstel tegen bouwvalligheid bewaard hebben - verhief zich toch nog in hare eigenste statige gedaante, en scheen met heure hooge torenspits den in de droefgeestige overpeinzing der vergankelijkheid verdiepten wandelaar te zijner bemoediging naar 't onvergankelijk oord des hemels te willen wijzen.
Maar smartelijker nog viel hem de teleurstelling, waarmeê hij onder de vele menschengezigten, die hij ontmoette, te vergeefs naar die zijner vroegere gemeentenaren omzag. Hier of daar ontwaarde hij wel eens een wezenstrek, die hem niet

{==291==} {>>pagina-aanduiding<<}
vreemd voorkwam; maar dan kon hij doorgaans aan den leeftijd berekenen, dat hij in steê van zijn ouden bekende, mogelijk diens zoon of kleinzoon voor zich zag, of wel, dat de bedaagde man of vrouw, die hem voorbijging, misschien als bloeijende knaap of meisje zijne katechisatiën bezocht had. Aan nieuwsgierige blikken ontbrak het niet; maar nergens was het de nieuwsgierigheid der herkenning.
‘Hoe zouden zij toch ook eigenlijk’ - troostte wilgendaal zich-zelven - ‘op de gedachte komen om hunnen jeugdigen Predikant onder zijne tegenwoordige grijze hairen en diepe rimpels te zoeken! Maar mijnen naam behoeven zij daarom nog niet vergeten te hebben. Ik wil 't eens beproeven.’ Met dit oogmerk begaf hij zich naar 't Bekenheimsch logement, 't geen in zijn tijd met den minder weidschen titel van herberg werd bestempeld, maar waar nu reeds - dank zij den alomme doordringenden vooruitgang! - eene sociëteitszaal was aangebouwd.
Na eenige verversching besteld te hebben, knoopte hij een gesprek met den waard aan, verhaalde hem, zonder zich te noemen, hoe hij zich te voren in deze streek had opgehoupen, en vond alzoo gereede aanleiding om naar de dorpbewoners met wie hij 't meest in betrekking gestaan had, onderzoek te doen. De antwoorden luidden weinig bevredigend. De een was vertrokken, de ander gestorven, meestentijds reeds vóór jaren: van een derde scheen zelfs de heugenis verloren te zijn gegaan. Een paar leefden er nog, maar uitgeleefd en ten grave neigende.
- Toen ik hier plagt te verkeeren - zeide de reiziger eindelijk - stond hier een van wilgendaal als Predikant. Hij moet sints naar elders beroepen zijn: maar ge hebt misschien nog wel eens van hem hooren spreken?
- Ja, dat zou niet heel veel geweest zijn, Mijnheer! - vertelde de spraakzame kastelein - als ik in mijne jonge jaren niet een poosje bij onzen ouden burgemeester op 't kantoor was geweest. Mijn vader, die, zoo als ik straks zei, na den dood van den ouden man, waar u nog over spraakt, dit logement gekocht had, woû gaarne dat ik hem in 't schrijven - wat in onze affaire al dikwijls te pas komt, en waar hij geen groot heksenmeester in was - een beetje te hulp kon komen, en zóó doende verzocht hij aan den burgemeester,

{==292==} {>>pagina-aanduiding<<}
of die mij wat schrijfwerk wilde geven. De burgemeester keek scherp toe, of zijn klerk en ik onze taak wel accuraat en netjes afdeden; maar als we 't hem dan ook naar den zin gemaakt hadden, was hij heel famieljaar en praatzaam, en wanneer hij dan regt op zijn stokpaardje was, begon hij van Dominé wilgendaal op te halen. Daar was hij in zijne jonge dagen meê op de Hoogeschool geweest, en toen waren zij hier haast te gelijk predikant en burgemeester geworden, en hadden de oude kennis ter dege gaande gehouden, en gedroomd dat zij nu wel tot hun sterfdag bijéén zouden blijven. Zij gingen veel zamen wandelen en paardrijden, en waren dag en uur bij malkaêr. Maar ziet, na een jaar of drie komt er een beroep, heel wijd weg, maar dat voor Dominé wilgendaal, die getrouwd en niet rijk was, te voordeelig was om er voor te kunnen bedanken. Ze namen dus afscheid onder de zekere belofte van elkaêr te zullen opzoeken, maar daar was nooit iets van gekomen, en zelfs het briefschrijven was op 't lest afgesleten; en nu is de burgemeester verleden winter gestorven, zonder dat ze malkander hebben weêrgezien.
- Zoo is hij dan óók heengegaan! - dacht de achtergeblevene, in smartelijke aandoening. - Ik stelde 't al uit om naar hem te vragen, wijl ik er voor vreesde. Goede, trouwe arnold! Wat was hij open en regt door zee, en, werd hij met zijn vurig gestel al eens ligt driftig, wat was 't kort van duur, en hoe was hij altijd de eerste die de hand van verzoening bood! Nu - al hebben wij op aarde onze vriendschap nimmer mogen hernieuwen, wij hebben haar althans beide in 't heiligdom onzer harten bewaard!
- Maar nu de burgemeester dan ook weg is - zoo besloot onderwijl de kastelein zijn relaas - zal er op ons dorp wel niet veel meer van Dominé wilgendaal gerept worden. Wij hebben thans al zijn vierden opvolger, en zoo raakt hij zachtjes aan vergeten.
- Vergeten! - dat woord weergalmde nog pijnlijk in 's grijsaards borst, toen hij, eenige oogenblikken later, den weg insloeg naar een klein en slecht onderhouden huisje, waar één dier hoogbedaagden die zich zijns konden herinneren, bij zijn zoon inwoonde. - 't Zou hem dáár niet beter worden.
Het trof hem reeds, dien man in een zóó geheel anderen maatschappelijken stand, als waarin hij hem verlaten had, aan

{==293==} {>>pagina-aanduiding<<}
te treffen. Voorheen een ruimgegoed landbouwer, was hij door weêrspoed op weêrspoed verarmd, en zijn zoon moest thans zoo voor hem als voor zijn eigen gezin als daghuurder den vaak maar al te schralen kost verdienen. Toen de Predikant, die de huisdeur ongesloten vond, ook die van 't lage vertrekje opende, zat hij, met de kouwelijkheid die den stokoude zoo eigen is, in een versleten leuningstoel aan den hoek van den haard, terwijl zijne jongste kleinkinderen - de oudsten waren met hunne ouders op 't veld - in zindelijke, maar armoedige en gelapte kleeding aan de voeten van grootvader speelden. Ouderdom en wederwaardigheid hadden zijne gestalte inééngekrompen en vermagerd, en zijn oog staarde dof en wezenloos in 't vuur. Dat was de kloeke, rijke, bedrijvige, soms wel eens al te joviale hoevenaar van weleer!
- Ge zult mij wel niet meer kunnen aanzien wie ik ben, elberts? Toch ben ik eens een heel goede kennis van u geweest; maar we zijn in dien tusschentijd allebeî oud geworden. Ge zult evenwel nog wel wat van Dominé wilgendaal onthouden hebben?
- Wilgendaal? wilgendaal? - herhaalde elberts langzaam, terwijl hij met de dorre hand over 't voorhoofd streek, als wilde hij dáár eene lang begraven beeldtenis weder opdelven. - Zoo...ja...ja wel, ik bedenk mij...toen 'k nog op den Hoogenhof woonde...
- Wel zeker, dat was een groot eind van 't dorp; maar als mijne vrouw en ik bij u te gast kwamen, liet ge ons met den wagen halen en brengen. Weet ge niet meer, dat wij eens, als gij ons niet zelf gereden hadt, en niet zóó knap met den krommen dissel hadt kunnen omgaan, door dien dronken voerman, die ons tegenkwam, een erg ongeluk zouden gekregen hebben?
- Rijden verstond ik, toen 'k jong was! - riep de oude man uit, terwijl voor een oogwenk een straal van jeugdig vuur zijn anders ledigen blik ophelderde. Maar de flikkering der uitdoovende lamp was ras voorbijgaande. Hij zonk weêr in zijn stoel, en keek in de gloeijende asch, als of er niemand bij hem ware. Wilgendaal meende dat hij zijne gedachten wilde zamenroepen, en zweeg; maar eensklaps zag elberts op, en vroeg met duidelijke bevreemding:
- Wie is Mijnheer?

{==294==} {>>pagina-aanduiding<<}

- Wel, man! dat heb ik u immers al gezegd: uw oude Predikant wilgendaal, die, aan den rand van ons beider graf, u nog eens vaarwel woû komen zeggen.
- O, zoo!...dat 's wel vriendelijk!...Vrouw! daar is de Dominé en zijne Jufvrouw; maak dat ze 't goed hebben!...Maar wat ziet het er van daag armoedig uit op den Hoogenhof...'k zeg u, vrouw! 't is schande voor zulke stevige boeren als wij...o, ja, maar nu ben ik arm, en antje is dood...'t is ook waar, maar ik droomde daar van een jongen Dominé uit mijn jongen tijd...'t was toch wel een goede tijd; maar de Heer heeft gegeven, de Heer heeft genomen...neem mij niet kwalijk, Mijnheer! 'k zal Mijnheers boodschap aan mijn zoon overbrengen.
- Arme verkindschte! - zuchtte wilgendaal bij zichzelv', terwijl een helle traan in zijn oog opwelde - wie zou den wakkeren jakob elberts van den Hoogenhof in u herkennen? - Hij liet in de hand van 't oudste kind een paar groote geldstukken glijden, om ‘aan moeder te geven’, en haastte zich in de vrije Natuur verademing te zoeken voor zijn beklemd gemoed.
- Vergeten! - klonk het nu nog luider en grievender in zijn binnenste. Hij poogde het denkbeeld van zich af te zetten; maar vergeefs. De lust om de levenden op te zoeken was hem vergaan: hij spoedde zich naar de rustplaats der dooden. Dáár vond hij ze allen in den moederschoot der aarde bijéén, die hij in hunne woningen niet meer had mogen ontmoeten: dáár wachtten zij eerlang op elberts en die weinige anderen, welke de sikkel des doods nog moest afmaaijen, om de sterflijst hunner tijdgenooten voltallig te maken.
- Goeden nacht, arnold! - fluisterde hij met bevende stem, toen hij bij de nieuwe zerk stilstond, die den naam en sterfdag van den ‘ouden Burgemeester’ aanwees - zijt ge in den Heer ontslapen, en mag dat ook mij te beurte vallen, dan zijn wij nu ten minste wel den langsten tijd gescheiden geweest!
Eene andere zerk lag rakelings dáárneven, met mos en gras reeds bewassen. Toch kon wilgendaal den naam nog ontcijferen van een landheer die de heftige tegenpartij van zijnen vriend plagt te zijn. - Zij slapen nu vreedzaam naast malkander - mijmerde de Predikant - en arnold's dochter

{==295==} {>>pagina-aanduiding<<}
is met graanwijk's zoon gehuwd. Goddank! twist en vijandschap kan toch óók vergeten worden!
Hij zag om naar het plekje 't welk hij eenmaal voor zijnen eersteling had uitgekozen - eene teedere loot, binnen weinig maanden verwelkt. Hoe veel er op Bekenheim veranderd ware, het kerkhof was tot dusverre 't zelfde gebleven: het groene weideveld, met zijn eenvoudig kruispad en met de plegtige schaduw zijner linden en dennen, had nog geene plaats gemaakt voor een vrolijk slingerplantsoen, in ons oog dan ook zeker geen bijzonder eigenaardig gewaad voor den eerwaardigen Gods-akker. Evenwel kon wilgendaal in 't eerst het graf van zijn kind niet ontdekken, 't welk hij met geen kouden steen had willen drukken, maar enkel door een stekje der witte agaat-roos, die in zijnen pastorie-tuin groeide, had gekenteekend. Doch toen hij zich bedacht, dat hij, in plaats van het stekje, zelfs niet kon verwachten den daaruit voortgekomen struik terug te vinden, tenzij deze zich door zijne uitspruitsels vernieuwd had, werd hij op een grooten rozenbosch opmerkzaam, dien hij tot nu toe, aan 't door hem gepote stekje denkende, voorbij had gezien. Dáár alzoo had hij eenmaal met gebogen hoofd en gebroken hart het wichtje ter aarde besteld, 't welk hem en zijne gade toenmaals onvergetelijk...scheen. En 't was hun ook lang onvergetelijk geweest; maar het achttal frissche knoppen, dat hun later ontlook, had de rouwe over 't eerste geknakte knopje toch van lieverlede gelenigd, tot ze, eindelijk, zelfs bij de moeder, bijkans geheel verdrongen was geworden door het verscher en bitterder herdenken, hoe de snerpende adem van den koning der verschrikkingen ook één van die acht zich nu reeds tot vrucht zettende bloesems had aangeblazen en verstijfd. Toen echter de vader na zóó lange afwezigheid de groeve zijns eerstgeborenen wederzag, werd juist dat vergeten, 't welk hem-zelv' zóó bang was gevallen, en waaraan hij toch evenzeer jegens zijnen zoon schuldig stond, hem een ondragelijk denkbeeld. - O, wèl u, mijn
kleine gerhard! - zeide hij zachtkens - dat uw Vader in de hemelen niet zóó vergeetachtig is als uw zwakke aardsche vader! - En een tranenstroom, gelijk het verstervende gevoel en de verhardende ervaring der grijsheid anders niet medebrengt, gaf lucht aan het van nameloozen weedom overstelpte harte.

{==296==} {>>pagina-aanduiding<<}

Hij had zich vermand: hij had van de dooden afscheid genomen met den stillen wensch: ‘Mogt gij allen, die hier van 's werelds stormen uitrust, tot dat goede zaad behooren, 't welk de groote Zaaijer ten dage Zijns oogstes zamenbindt voor Zijne schuren!’ Maar nog kon hij zijne sombere zielsgesteldheid niet overwinnen; en, terwijl hij het dorp verliet, scheen de kerkklok, die juist eenen gestorvene beluidde, hem niet dan: ‘Vergeten! vergeten!’ achterna te galmen.
Een man voegde zich bij hem, wiens leeftijd vermoedelijk digt aan den zijnen reikte. Hoewel de oude Predikant liever met zijne droefgeestige gepeinzen alléén ware gebleven, was hij echter te goedhartig van aard, en had zich te zeer gewend om die natuurlijke goedhartigheid door 't beginsel van Christelijke zelfverloochening te laten besturen, dan dat hij zijnen medewandelaar, die blijkbaar gaarne een gesprek wilde aanknoopen, zou hebben teruggestooten.
- Mijnheer heeft misschien onzen Dominé eens bezocht? - vroeg de man, die naar zijn uiterlijk tot de welvarende middelklasse der dorpelingen behoorde, na de gewone woordenwisseling over 't mooije weêr. - Ik dacht zoo, omdat Mijnheer zelf wel iets van een Dominé heeft.
- Dat laatste is zóó ver niet misgeraden - antwoordde de ander met een glimlach: - ge schijnt verstand van de Dominé's te hebben. Maar met uwen Dominé ben ik toch niet in kennis.
- Niet? Nu, hij's nog jong; maar 't is een best mensch, dat verzeker ik u, en een best Leeraar daarbij. Maar als ik over Dominé's spreek, dan kom ik altoos op een Dominé dien wij hier in mijn jongen tijd hadden. U hebt mogelijk wel eens van hem gehoord? hij heette Dominé wilgendaal.
- O, ja, dien ken ik wel - ten minste, ik heb moeite gedaan hem te leeren kennen.
- Hij leeft dus nog? En weet u ook, hoe 't hem gaat? - vroeg zijn medgezel met zigtbare belangstelling.
- Ik geloof, redelijk goed; maar hij begint oud te worden.
- Dat moet wel, ja, dat moet wel; want ik ben nog een jaar of drie jonger dan hij, en ik voel best dat ik niet meer ben als vroeger. Mijnheer zal dat van zich óók al wel merken; want wij zullen zoo heel veel niet schelen. Maar, om bij Dominé wilgendaal te blijven, ja, die man moest eens

{==297==} {>>pagina-aanduiding<<}
weten dat een woord van hem mij op 't moeilijkst punt van mijn leven op den regten weg heeft gehouden.
't Was nu de beurt van den Predikant om belangstelling te toonen.
- En wat was dat dan voor een woord? - vroeg hij nieuwsgierig.
- Ja, zie, Mijnheer! ik huisde toen als éénig kind en kostwinner met mijne moeder, die al vroeg weeûw was geworden. Nu kon ik, al zeg ik 't zelf, ter dege te regt met de tabaksplanterij, en daar had ik op 't gansche dorp ook den naam van. Zoo gebeurde 't, dat een groot Heer, die wel twintig uren hier van daan, waar nooit tabak verbouwd was, een stuk grond er voor woû aanleggen, door onzen burgemeester geraden werd om mij tot opzigter te nemen. Ik had daar, zoo als u begrijpen kunt, magtig veel trek in. De condities waren zóó voordeelig, dat ik binnen een jaar of wat genoeg kon óverwinnen, om - wat alle jongelui toch graag doen - te kunnen trouwen, zonder dat het zoo'n moedwillig armoêlijden hoefde te worden, waar ik al mijn leven een geslagen hekel aan gehad heb. Maar - één leelijk bezwaar was er: mijne moeder mogt ik niet meênemen. Mijne makkers lachten mij uit, en meenden: ik kon dan immers een deel van mijne verdiensten aan de oude vrouw overzenden. Ik bragt daar wel tegen in, dat het haar toch zwaar zou vallen haar éénig kind te missen, en bij hare gedurige ziekelijkheid heelemaal aan de zorg van vreemden overgelaten te wezen; maar in mijn hart was ik eigenlijk al door hen bepraat. ‘Kijk, martijn!’ - zeiden ze onder anderen, en dáár bleef ik vooral op hechten - ‘kijk, daar is govert wanders; die 's om zijn moeders wil ongetrouwd gebleven, en daar moet eerst een groot geroep over geweest zijn, zoo braaf als hij daaraan deed; maar nu 't een oude, éénloopende, hulpbehoevende sukkel is, hebben de menschen die braafheid glad vergeten, en zijne moeder, toen die nog leefde, net zoo wel; want ze knorde en bromde tegen hem van den morgen tot den avond. Als ge niet wijzer zijt dan hij, zal 't u geen hair beter gaan: geloof dat maar!’ Daar leî ik dan ook wel weêr tegen in:
dat govert zeker een goede kerel, maar te gelijk een erge treuzelaar was, en dat het dáárdoor eigenlijk zóó slecht met hem was afgeloopen; maar, zoo als ik Mijnheer

{==298==} {>>pagina-aanduiding<<}
zeî, de tegenspraak was mij niet regt gemeend; en daar mijne consciëntie alevel met mijne zinnigheid in strijd bleef, begon ik - God vergeve 't mij! - erg norsch en wrevelig te worden tegen mijne goede moeder, die mij voor mijn fortuin zóó in den weg stond. 's Zondags daaraan ging ik uit gewoonte naar de kerk, maar ik zou weinig naar de preek geluisterd hebben, als de tekst mij niet zóó vreemd op 't lijf was gevallen. 't Ging zoo wat met Dominé wilgendaal op 't laatst: hij had het beroep naar dat Friesche dorp met dien vreemden naam al aangenomen, en we waren juist in de Lijdensweken: zie, daar beschikt de Heer het zóó, dat hij juist over maria bij 't kruis moet preken. De zorg van onzen Heer jezus voor Zijne moeder, daar had hij 't over, en daar kon ik, of ik woû of niet, mijne ooren maar niet voor digt doen. In stilte verzon ik evenwel met mijn arglistig hart tegen 't geen hij zeî allerlei uitzonderingen en uitvlugten, en die van 't ‘vergeten’ stond altijd op den voorgrond; maar denk eens, Mijnheer! - 't was als of de Dominé me op dat oogenblik in de ziel gelezen had - denk eens, daar neemt hij mij met een paar woorden mijne heele verschansing weg. Me dunkt, ik hoor ze hem nog uitspreken, want ik heb ze letterlijk onthouden: ‘Wie een deel, welligt een groot deel, van zijn levensgenot aan vader of moeder ten offer brengt, klage toch niet, dat dit offer, 't welk hem zóó veel strijd kost, alras vergeten wordt. Neen - moge het vergeten worden bij de menschen, met onuitwischbaar schrift staat het aangeteekend in 't boek des levens bij God!’ In waarheid, Mijnheer! ik wist niet wat mij overkwam; maar de steen in mijn hart was door dien hamer voor goed stuk geslagen, en ik ging uit de kerk naar huis, en was tegen moeder goediger en vriendelijker dan ooit: zoodat het goede mensch
mij verwonderd aankeek, maar er met dat al grooten schik in had. Opzigter werd ik niet, en 'k heb er nooit berouw over gehad, want de Heer heeft mijne vlijt dubbel gezegend; en al ben ik tot geen huwelijk gekomen - want toen ik 't kon, was ik te oud, en dan gaat het niet meer - daar heeft de Heer óók al in voorzien, want op 't laatst van moeders leven nam ik, om haar te helpen, eene verre nicht van haar in huis: die heb ik nu bij mij laten introuwen, en de jongelui noemen mij vader, en hunne kinderen grootvader, en ze zijn even goed voor mij als ik

{==299==} {>>pagina-aanduiding<<}
voor mijne moeder geweest ben. Maar, Mijnheer! dáár 's de zijweg, dien ik in moet: neem mij niet kwalijk, dat ik zóó lang de praat alléén heb gehad - maar, ja, denkt Mijnheer Dominé wilgendaal nog weêr te ontmoeten?
- Ja, ja, ik geloof het wel - stamerde de bewogen grijsaard eenigzins verward.
- O, dan moet u hem toch vooral eens vertellen, hoe ik zijn goed woord nooit vergeten heb, en hoe 'k er hem nog op mijn ouden dag dankbaar voor ben! - Breng hem de beste zegenwenschen van martijn willems over: die naam zal hem zeker nog wel te binnen schieten. - Maar ik zou Mijnheer waarlijk te lang ophouden...
En met een beleefden groet ging de man zijns weegs. Wilgendaal maakte eene beweging als of hij hem wilde terugroepen en zich aan hem ontdekken; maar hij hield zich in. 't Zou - begreep hij - nergens toe dienen, dan om den trouwhartigen landman afgoderij met hem te doen plegen, en dezen zelven weêrkeerig door onwillekeuríge loftuitingen hoogmoedig te maken.
Doch door dat eenvoudig verhaal was intusschen de nevel opgeklaard, die nog even te voren zoo donker en treurig over 's grijsaards ziel had gehangen. Gelijk dezen morgen aan 't luchtruim, zoo was ook op zijn gelaat de blijmoedig lagchende zon weder doorgebroken. En de oude kerkklok, wier gelui hij nog in de verte kon onderscheiden, had heuren doffen graftoon verloren, en baauwde hem niet langer: ‘Vergeten! vergeten!’ toe; maar zij scheen thans veel meer die moedgevende Apostolische spreuk voor hem te willen herhalen: ‘Alle vleesch is als gras, en alle heerlijkheid des menschen als eene grasbloem: het gras is verdord, en zijne bloem afgevallen; maar het Woord des Heeren blijft in eeuwigheid, en dit is het Woord, dat onder u verkondigd is!’

Heteren, 15 Febr. 1856.

Oude spreuken.

(Ingezonden.)

Wie niet gaarne geprezen wordt, zal ook niets doen om het te verdienen.

{==300==} {>>pagina-aanduiding<<}

Om te behagen moeten wij den wilg gelijken, maar niet den eik.

Hij die gaarne raad geeft, heeft meestal zelf dien noodig.

Raad moet gelijk zijn aan den daauw, maar niet aan eene stortbui.

Wij gevoelen veel meer hetgeen wij vreezen dan hetgeen wij lijden.

Moeijelijk te behagen en gemakkelijk te mishagen, is de eigenschap van een hatelijk karakter.

De laagste wijze om ons-zelven te prijzen, is de daden van anderen af te keuren.

De man die zich schaamt arm te zijn, zou trotsch zijn als hij rijk ware.

Als wij van dooden spreken, moeten wij zachtkens over hun graf wandelen.

Prijst kinderen omdat zij mooi zijn, dan zullen zij trachten schoon te worden; prijst hen omdat zij zoet zijn, dan zullen zij trachten deugdzaam te worden.

Van alle hoedanigheden is gierigheid het meest strijdig met die van den Almagtige.

Zij die aan niemand een goed woord geven, verdienen dat ook van niemand.

Gemaakte deftigheid is als een stuk valsch geld, dat zoo lang in omloop blijft tot het beproefd wordt.


{==301==} {>>pagina-aanduiding<<}

Mengelwerk.

Edele steenen.

Door Ernst.

I.

De diamant.

Bij het noemen van den naam van edelgesteenten, denkt gij wel in de eerste plaats aan den diamant, die als de zon de starren, de kostbare steenen ver overtreft. Gezegend noemt gij de landen die door den Schepper boven andere werden begunstigd met de heerlijkste rijkdommen, waar de hemel lagchende neêrziet op eene aarde, die niet slechts de rijkste kostbaarheden op de meest weelderige wijze ten toon spreidt, maar ook andere van geene mindere waardij in hare ingewanden verbergt. In Brazilië wierp de Nieuwe Wereld, met de achteloosheid van den rijken verkwister, aan den gelukzoeker de steenen, onder een korst van slijk en aarde verborgen, toe, zoo begeerlijk in het oog van hen die door magt en schoonheid zich laten boeijen. De vloed waarin er de diamant wordt aangetroffen, wordt voor een gedeelte in kanalen afgeleid, de aarde of het slijk wordt gewasschen, en de diamant, nu eens in dezen, dan eens in anderen vorm, en verschillend van kleur, wit, graauw, geel, blaauw of zwartachtig, zelden echter groen of rozenrood, blinkt, al is het nog niet met hellen glans, den vinder in de oogen. De Negerslaaf, die tot den arbeid wordt gebruikt, heeft echter niet zoo vele redenen om zich te verheugen. Alleen wanneer het hem gelukt een steen te vinden die meer dan 70 grein weegt, heeft hij zich gelukkig te roemen, want met zulk eene gewigtige vondst, vindt hij het gewigtigste goed: zijne vrijheid. Zonder dat te vinden mag hij in de hitte en bijna zonder eenig kleed bij den invallenden regentijd levenslang arbeiden. Immers, bij het ontdekken dat nu en dan de steenen listig verborgen, dikwijls ingeslokt werden, duchtte men niet zonder grond, dat de Neger zich-zelven een deel aan

{==302==} {>>pagina-aanduiding<<}
de winsten des meesters zou weten toe te eigenen. Van daar dat een feitor is aangesteld, die met de meeste zorg op een achttal slaven heeft acht te geven. Deze wordt door 't handgeklap des Negers met elke vondst bekend gemaakt, en ziet hem den steen in een hierbij geplaatsten bak werpen. Is het wel wonder dat deze zaak in alle opzigten met de meeste naauwkeurigheid werd behandeld? Zij werd toevertrouwd aan een bestuur, bestaande uit den generaal-intendant, een fiscaal, een schatmeester, een boekhouder en zeven commiezen. Voorts bestond er eene Koninklijke junta der diamanten, waarin de generaal-intendant den voorzitterstoel bekleedde. De ambtenaren van het bestuur zonden al de gevonden diamanten naar de algemeene schatkamer te Tijuko. Van deze schatkamer zijn er drie sleutels, waarvan er een in de handen van den generaal-intendant, en de twee andere in die van twee hooge beambten berustten. De steenen werden gewogen, het gewigt er van in de registers opgeschreven, te gelijk met de plaats en den tijd waarop zij werden gevonden. De toezending naar de schatkamer geschiedde maandelijks, terwijl aan het einde des jaars het gewonnene door eene wèl beschermde karavaan naar de hoofdstad Rio-Janeiro werd gevoerd. Vóór dat men hiertoe overging, werden er een getal van twaalf zeeven genomen, waarvan de gaten van de eerste tot de laatste al kleiner worden, en door welke men al de diamanten liet loopen. De grootste steenen blijven op de zeef liggen, die de wijdste gaten heeft, en zoo gaat het tot de kleinste voort, die op de fijnste zeef blijven liggen. De twaalf soorten van diamanten worden nu in papier gewikkeld en vervolgens in zakken gepakt. Deze worden in eene kist gedaan, welke door den intendant, fiscaal en eersten schatmeester met hunne zegelen worden voorzien. Hierop wordt de kist door eenen van den intendant-zelven gekozen beambte, door twee krijgsruiters en vier soldaten te voet geleid. Vroeger werden de diamanten in de
Provinciën Minas Geraes en Matto grosso gezocht. Vóór twaalf jaren echter heeft men in de Provincie Bahia, in het stroomgebied van de Paraguassu, eene twintig uren lange en tien uren breede streek ontdekt, die diamanten bevatte, welke echter niet met die van andere Provinciën kunnen wedijveren. Men schat de geheele opbrengt dezer edelsteenen in Brazilië van 1729 tot op het einde van 1849 op eene som van 395,558,000 francs.

{==303==} {>>pagina-aanduiding<<}

Reeds vroeger hadden de diamanten, die in Oost-Indië, inzonderheid in Borneo gevonden en in Golconda geslepen werden, aan menige hand arbeid verschaft. De Oost-Indische Compagnie dreef hiermede eenen winstgevenden handel. Onze antonides vergat in zijnen heerlijken Ystroom niet dit op te nemen, als hij in het Tweede Boek zingt:

Het Diamantgesteente, in 's afgronts nacht verzonden 
En met een bruine korst zigh dekkende in de gronden 
Van 't duistere gebergte en mijnen, naer en wild 
Wort hier in 't licht gezet; totdat het net geschilt 
Van zijn onreinen bast, geheldert en geslepen 
Aen onzen Ystroom, wort in konstigh gout gegrepen, 
Gebogen tot een ring of borst- en halskarkant 
En flonkerenden boot, die door zijn gloet en brant 
Ons 't oog verbijstert met een weerlicht van zijn straelen, 
Daer ze op elkaêr om 't zeerste afschietende, verdwaelen. 
O aerdsche starren, die alle eeuwen vier en gloet, 
En lucht en water tart, terwijl gy ons 't gemoet 
Vervrolijkt met uw schoonte en gloeiende koleuren, 
Hoe waerdigh zijt ge 't hooft ten zantkuil uit te beuren, 
En met uw duerzaemheit en 't onbesmette licht, 
Dat altijt even blank ons toestraelt in 't gezicht, 
Van ongeveinsde trou een ware schets te toonen! 
Gelijk gy 't echtverbant nog daeglijks pleegt te kroonen. 

Roemen wij het edelste der metalen, - voor den diamant die een enkel lood weegt, zult gij zeer vele ponden gouds zien uitbetalen. Of is ook de glans van het schitterendste goud te vergelijken met dien van den bewonderden steen? De stralen der zon schijnt hij in te drinken. Immers, breng den diamant, dien gij een tijd lang in het licht des dags hebt gelegd, in een duister vertrek, en gij zult hem nog straten zien schieten en licht verspreiden. Men heeft den glans waarmede hij het ontvangen licht weerkaatst, het vuur genoemd; terwijl zijne doorzigtigheid en helderheid het water wordt geheeten. Laat de kunst hare krachten aanwenden, en den gevonden steen effene vlakten (facetten) verleenen, gij ziet dan hoe in den diamant al de kleuren des regenboogs spelen. Hij verdient dan den naam ‘briljant’, het schitterende gesteente bij uitnemendheid, als hij nu geheel het witte licht, zonder het te deelen, terugkaatst, en dan enkel de roode, gele of groene stralen doet blinken.

{==304==} {>>pagina-aanduiding<<}

Hebt gij op een heerlijken lentemorgen den schoonen lusthof doorwandeld, en in verrukking gestaan bij het aanschouwen van die heldere dauwdroppels, waarmede het jeugdige groen van knoppen en bladen is overgoten? Voeldet gij u geboeid bij het spel van die verschillende kleuren, waarvan de morgenzon die droppelen glinsteren deed? Gij hebt de vele dichterlijke beschrijvingen, waarin die dauwdroppels met diamanten vergeleken worden, niet te overdreven gevonden. Maar het was een glans die u slechts voor een oogenblik werd gegund. De zon rijst hooger en heeft die droppelen aldra verzwolgen. Maar er zou eerst eene hitte van 800 graden réaumur noodig zijn om den diamant langzamerhand te verteren. Wel is zijne hardheid evenzeer beroemd als zijne helderheid en glans, en de Oudheid heeft gemeend dat hij tegen het felste vuur bestand zou wezen. Latere ontdekkingen hebben het tegendeel bewezen. Wat vóór bijna twee eeuwen reeds de beroemde newton uit de sterke straalbreking van den diamant meende te moeten opmaken, is later bij proefnemingen gebleken, dat hij een brandbaar ligchaam is. Ja, de diamant, die het harde glas doorsnijdt als of het was ware, en in de hardste voorwerpen graveert, zal, aan de lucht bij het verbranden blootgesteld, zich met de zuurstof der lucht vermengen en koolzuur vormen, dat, in eene wèl gesloten flesch water geleid, zich als een frisschen, zuren, en duren drank met den meesten smaak laat drinken. Van meer belang is de ontdekking van lodewijk berquem uit Brugge, die in het jaar 1475 het harde gesteente met goed gevolg poogde te slijpen. Had men tot dus ver de edele steenen in hunne natuurlijke gedaante gehad, daar ook het hardste metaal en gesteente geene de minste overwinning wist te behalen op den onverwinnelijke, - het zien van eene fijne stof, die het tegen elkander wrijven van twee diamanten achterliet, bragt hem op het denkbeeld om met die stof andere
diamanten te slijpen, dat zoo nameloos veel tot de verhooging van den luister en de waardij van het gesteente heeft bijgedragen. De sterke en magtige, die eeuwen lang den scherpsten onderzoeker had weten te misleiden door den schijn, als ware hij door geene magt te dwingen, moest zich toch eindelijk overgeven voor een die magtiger was - voor den menschelijken geest. Die geest, door geene teleurstellingen ontmoedigd, dringt door in de verborgen schuilhoeken der schepping, bespiedt en gebruikt,

{==305==} {>>pagina-aanduiding<<}
als de door God hier met de heerschappij bekleede onderkoning, de krachten der Natuur tot zijn doel. De hier behaalde triomf is zeker eene schoone, vlekkelooze te noemen, waar de diamant, die aan geene vreemde magt op zich eenigen invloed scheen te zullen toelaten, aan zich-zelven dienstbaar werd gemaakt; dienstbaar, maar - om nog meer dan vroeger te heerschen en de bewondering en de begeerte van de magtigste heerschers onder de menschen te trekken. De kostbare diamant, door berquem in 1475 geslepen, was eens in het bezit van karel den Stoute, die hem in den slag bij Grandson, den 3den Maart des volgenden jaars, verloor. Een Zwitsersch soldaat verkocht voor den prijs van een gulden den steen aan den Pastoor van Montagny, voor welks bezit Paus julius II de som van 20,000 dukaten overhad. O, wie de geschiedenis der gevonden en als tafelsteenen, rosetten of briljanten geslepen diamanten wist te ontcijferen! Welke belangrijke bijdragen zou zij opleveren tot de kennis van het menschelijke hart. Oogen hebben zij gestreeld, begeerten hebben zij opgewekt, zij zijn onder den naam van diens eigendom in de hand van den mensch gekomen, en niet zelden hebben zij over den geest van hunnen bezitter heerschappij gevoerd, - zij zijn uit de handen hunner vereerders verdwenen, en dikwijls heeft dat verlies bittere tranen gekost. Maar hoe weinig staat er in die geschiedenis te lezen van tranen die, als de dauw door de morgenzon, door den diamant zouden zijn gedroogd! En toch de edele steen is geen ijdele steen, omdat hij der menschen ijdelheid wekt en streelt. IJdel is de mensch, die zijn glans niet in 't hoogere zoekt. Wie zal zich echter verwonderen over de hulde die er wordt gebragt aan dat prachtig kleinood? De verstandige ziet ook daarin zich spiegelen de heerlijkheid van den Schepper, die in verborgen en van verborgenheden vervulde werkplaatsen den kool (want anders is de
edele steen niet) tot zulk een verhevenen rang heeft verheven en met glansen heeft gesierd? Wij zien dan ook in de Staten-overzetting der gewijde Schriften zijnen naam vermeld onder de edele steenen, die den borstlap van den Israëlitischen hoogepriester versierden (Exod. xxviii: 18, H. xxxix: 11, Ezech. xxviii: 13), ofschoon het genoegzaam zeker is, dat wij hier in plaats van den diamant aan een anderen steen, onyx, hebben te denken. Op de twaalf verschillende steenen toch waren de namen der stammen gegrift,

{==306==} {>>pagina-aanduiding<<}
en de hardheid van den diamant verbood het wel den ouden Hebreeuwschen kunstenaar daarin een tittel of jota te graveren. Die hardheid was het dan ook, nog meer dan de pracht, waarop de Oudheid de aandacht had gevestigd. Immers als ezechiël door God wordt geroepen (H. iii: 4-9) om met zijne prediking te gaan tot het huis van Israël, dat als stijf van voorhoofd en hard van harte is geteekend, wordt hij bekrachtigd door de verzekering dat tegenover hen zijn aangezigt stijf en strak zou zijn, gelijk het hunne, ja, dat God het voorhoofd des Profeets harder dan eene rots, hard als een diamant zou maken, en dat hij dus niet te vreezen zou hebben. Bij het botsen zou het diamanten voorhoofd het tegen de hardheid der rots - Israël's zinnebeeld - kunnen volhouden. De Profeet zacharias (vii: 12) verwijt het zijnen landgenooten: dat zij hun hart maakten als een diamant, niet hoorende naar de Wet en de woorden Gods. Het was dan ook om de hardheid dat virgilius in het Zesde Boek van zijne Aeneis, v. 550, bij zijne beschrijving van den Tartarus spreekt van de

Porta adversa, ingens, solidoque adamante columnae 
Vis ut nulla virûm non ipsi exscindere ferro 
Coelicolae valeant. 

naar vondel:

De hooge poort en zuil - - - 
Uit louter diamant geklouken staen - - - 
Recht over en zoo sterk, dat geene mannekracht 
Geene oorloghsgoden zelfs, hoe maghtigh zy 't zich belghen, 
Vermoghen dit met stael en yzer te verdelgen. 

In het begin onzer eeuw heeft een landgenoot, m. delbeek, de kunst uitgevonden om diamanten te snijden of te zagen, wanneer zij in betrekking tot hunne oppervlakte te dik zijn; en dat aan den IJstroom - al had bilderdijk zich over het verval der talrijke bloeijende diamantslijperijen in de hoofdstad te beklagen - toch nog niet alle spoor van den alouden roem is uitgewischt, moge blijken uit de bearbeiding van den beroemden Kohinoor - dien ‘berg des lichts’, zoo als hij heet - door Koningin victoria aan de bekwame hand van een Amsterdamschen kunstenaar toevertrouwd.
Op de allervoortreffelijkste wijze wordt ons door den Dichter

{==307==} {>>pagina-aanduiding<<}
van het Boek Job (H. xxviii) eene beschrijving geleverd van de wetenschap en de inspanning van het menschelijk vernuft in het opsporen en opdelven van de schatten die in het diepst der aarde zijn besloten. De blik des menschen vindt, volgens hem, de paden die door het scherpziende oog des roofvogels nooit zijn ontdekt, en de stoutheid diens stervelings overtreft die van den moedigen leeuw, terwijl hij met geene mindere kracht dan het vuur de schuilplaatsen van de edele steenen en metalen doorwroet. Hij legt zijne hand aan de keiachtige rots, hij keert de bergen van den wortel om, in de rotssteenen houwt hij stroomen uit, en zijn oog ziet al het kostelijke, hij bindt de rivieren toe, dat er geen traan uitkomt, en het verborgene brengt hij aan het licht. Maar in weerwil van dat alles, blijft er voor den mensch een schat verborgen, kostelijker dan al het edelgesteente, de wijsheid, namelijk, die den grond kent van alle menschelijke lotgevallen. Die wijsheid is enkel het bezit van God. Godsvrucht is voor den mensch de steen der wijsheid, de edelste van alle!

II.

De steenkool.

Onze Dichter lucas trip, in wiens poëzij ons menig kostelijk edelgesteente tegenschittert, bezong den kei op eene voortreffelijke wijze:

Klei, van water volgezogen, 
Moet, door kracht van lucht en vuur, 
Tot een mop en klinker droogen; 
Maar Gods dienares, Natuur, 
Tigchelt, van geen zon beschenen, 
Midden in de vochtige aard, 
Keijen daar de zaag op schaart. 
Harder dan haar marmersteenen. 
 
'k Wil het nut der grofste steenen 
Oppolijsten tot Gods lof, 
En mijne aandacht enkel leenen 
Om in de allerruwste stof 
Eenen wederschijn te ontdekken 
Van Gods gulle vriendlijkheid, 
Die, op kei en steen verspreid, 
Dankbren eerbied moet verwekken. 


{==308==} {>>pagina-aanduiding<<}

Ziet de Dichter in den gering geachten kei een edel gesteente, waaraan de rijke zoo wel als de heiboer en schipper tal van voordeelen dankt, en waardoor ons Vaderland tegen de woede der verbolgen Zee bestand is, - zouden wij niet nog veel meer het voor 't oog even weinig schoon gesteente dien lof geven, dat bij den ondergang eener vroegere wereld voor de verst verwijderde geslachten in verborgen schatkameren werd bewaard? Gij kent het. Als gij in den winter de strengheid van het getijde in uwe werkplaatsen of woonverblijf of feestzalen weet te ontvlugten, hebt gij niet altijd zeker opgemerkt dat de aarde uit hare diepste ingewanden u de vergoeding schonk voor de zonnestralen die u de hemel onthield. Om tot den oorsprong der steenkolen op te klimmen, hebt gij de geschiedenis op te slaan van deze aarde, vóór dat zij in den toestand zich bevond, waarin wij haar sedert tal van eeuwen begroetten. Zij hebben dus wel op een hoogen adel te roemen, en het virtus nobilitat is wel op dit harde en zwarte kroost van den voortijd van toepassing, wiens geboortedag reeds lang vóór dien van den stamvader des menschelijken geslachts daar is geweest. Immers de onderzoeker der Natuur heeft het op de meest overtuigende wijze getoond, dat de bol die door ons wordt bewoond, in een vroeger tijdperk een ander voorkomen vertoonde. Behalve die reusachtige dieren waarvan de sporen aanwezig zijn, bragt zij planten voort van eene buitengewone hoogte en omvang. Bij de groote vervormingen waaraan zij bloot stond, werden deze in de diepte begraven, en het reuzengeslacht der in de groote begraafplaats verzonken plantenwereld, werd door de drukking van boven en door de warmte van beneden ten eenemale verkoold. Mogten zij in hare zwarte kleur nu den rouw schijnen te dragen over het voorleden, toen zij bloeiden en zich uitbreidden, en aan geene menschelijke heerschappij waren onderworpen, - zij waren echter bereid om den hier later op aarde gestelden
plaatsbekleeder van den God aan wien zij het aanzijn hadden te danken, nog tot in verre eeuwen te dienen. Niet altijd echter werden zij door den mensch met de vereischte achting begroet en op prijs gesteld. Minder gelukkig dan de diamant, had de steenkool evenmin de eer den vorsten als den volken te behagen, en de Koninklijke vloek werd, op de bede van eene haar eigen voordeel miskennende natie, uitgesproken over

{==309==} {>>pagina-aanduiding<<}
een voortbrengsel dat haar nageslacht rijk en magtig maken zou. Koning eduard II, gehoor gevende aan een verzoekschrift van het Engelsche Parlement, vaardigde bij herhaling de strengste bevelen uit tegen allen die het waagden zich van de steenkolen te bedienen. De vreeselijke rook, die hier en daar uit de fabrijken te Londen opsteeg, die in het begin der veertiende eeuw de uit Newcastle pas eerst aangevoerde steenkolen wilden gebruiken, werd, als een rook der helle, met de bitterste verwenschingen aanschouwd. Als waren de eeuwen lang begraven reuzen ontwaakt en ontboeid, om den strijd aan te vangen tegen de zwakkere plantenteelt van een nieuwen tijd, en tegen den mensch die het gebied over de aarde in handen heeft! Of scheen het niet, te oordeelen naar de hoogst vijandige houding van Engelands Parlement en Koning, en naar des laatstgenoemden verwoesting ademende besluiten, als of er, bij het gebruik der steenkolen, geene bloem meer in de lusthoven zou kunnen bloeijen, als of de voor pestbarend uitgekreten brandstof den adem in de menschelijke borst zoude verstikken? Een wijzer nageslacht heeft die onregtvaardige vonnissen vernietigd. Maar mogt toch nog tot op onzen tijd de invoer van steenkolen in Engelands hoofdstad met vele lasten zijn bezwaard, sedert de laatste vijf-en-twintig jaren werd zij hiervan ontslagen, in het belang van duizend maal duizenden. Waarlijk, met zulke schatkameren gezegend als zijne drie-duizend steenkolenmijnen zijn, behoeft Engeland den rijkdom van goud en zilver niet te benijden, dien Amerika telken jare heeft aan het licht te brengen. Een getal van 250,000 menschen vindt hier arbeid en brood, terwijl de jaarlijksche opbrengst op 125 millioen gulden wordt geschat. Of Engeland ook redenen heeft om de steenkolen onder de edele steenen te noemen! Dat de diamant boven anderen dien naam drage bij de kinderen der weelde, dat deze worde toegejuicht als de zon onder de hemellichten, - zou de steenkool bij minderen
glans minder aanspraak hebben op algemeene vereering? Zie hoe uit den schoorsteen van die arme hut de dikke zwarte rookkolom opstijgt; hoe de daglooner zich gelukkig rekent, waar hij met de zijnen in den winteravond zich rondom den kagchel schaart, terwijl de moeder de geringe spijze daarop kookt voor den avondmaaltijd. Ziet de zoogenaamde coaks, die men verkrijgt nadat men - om de vlammende waterstof en de zwavellucht

{==310==} {>>pagina-aanduiding<<}
er uit weg te nemen - de steenkool nog eenmaal verkoolt of zonder lucht toe te laten, verbrandt. Hebt gij het niet aan den krachtigen gloed daarvan toegeschreven, wanneer gij, op het dek van de stoomboot staande en nu eens naar den schoorsteen en dan eens beneden u naar die schrikwekkende werktuigen onder uwe voeten ziende, onwillekeurig de meesterlijke beschrijving van onzen Dichter withuys bij u-zelven opzegt:

- pijlsnel verder voort al voort, 
Al verder, vliegensvlug, 
Week de oever links en regts van boord, 
Vloog 't op der vloeden rug. 
De wind rustte ademloos op 't zout; 
Maar bruisend, in de borst van 't hout, 
Door aadren heen van staal 
Bewoog en dreef een ademtogt, 
Met vuur gevoed, door vuur gewrocht, 
Gewrichten van metaal. 
 
Dáár gloeide en loeide een laaije hel, 
Die wat zij greep verslond; 
Dáár joeg de stoom het raderstel 
Met ijzren armen rond; 
Ter weêrzîj, buiten over 't ruim 
Groef 't rollend rad een kolk van schuim, 
En sloeg in 't golvend spoor 
Zijn breede spanen keer om keer, 
En roeide raatlend over 't meer, 
En wentelde eindloos door. 

Heeft de diamant wel zoo vele redenen om op zijne verdienste te roemen? Als menig vorst, die zich tevreden stelt met te schitteren, moge hij bij de magtigsten onder de menschen hoog staan aangeschreven - de glans die van hem afstraalt, wat brengt deze voor wezenlijk nut anderen aan? De koudheid en de hardheid van den monarch, met een uitgebreiden roem en met een zelfzuchtig hart, die zijn naam op aller tongen hoort, maar geene liefde schenkt of ontvangt, - ziedaar wat wij in dezen edele onder de steenen opmerken. Maar de steenkool heeft een ander doel dan om te pralen. Hij is de vriend des volks. Den lof der grooten zou hij kunnen missen, zoo hij onder den geringeren stand maar geluk en welvaart kan verspreiden. Daarom mogt hij gescholden worden

{==311==} {>>pagina-aanduiding<<}
als een vijand van schoonheid, als een verderver van de gezondheid en het leven der menschen, - hij wreekt zich door zijne zegeningen te blijven verspreiden, en alzoo den haat in liefde te doen overgaan. Hoe meer hij bekend wordt, hoe meer hij in aller achting moet rijzen. Of hindert u nog altijd die dikke wolkkolom, die zijn spoor reeds in de verte aanwijst, en aan de voorwerpen die hij nadert, zeker geen glans bijzet? Maar hoe is het u, wanneer gij de prachtige zalen binnentreedt, waarin de grooten der aarde elkander noodigen, ten einde zoo niet aan elkaâr de bewijzen van vriendschap en hoogachting te schenken, ten minste eigen heerlijkheid te doen uitkomen. Gij bewondert de pracht hier ten toon gespreid. Maar, indien hier die verschillende voortbrengselen van weelde, waartoe Oosten en Westen hunne schatting bijdroegen, - de zaal tot een tooverpaleis maakten, - gij schrijft veel daarvan toe aan die helle lichten, die daar met hunne stralen aan ieder voorwerp een begoochelend voorkomen verleenen. En die schitterende lichten, erkent gij er in dat zij den steenkolendamp, door u als zulk eene duisternis gevende magt gevreesd, tot vader hebben? Niet als de rook, die heden gezien wordt en straks verdwijnt, en die daarom het gewone zinnebeeld is van het vergankelijke van aardsche goederen en genietingen, is de rook dezer kolen. Daarin zit hier wezen. In zijne duisternis is helder licht verborgen. De menschelijke geest heeft dat geheim ontdekt, en de moeite om dien rook in ijzeren pijpen op te vangen, wordt rijkelijk beloond, door de olie, teer en gas, die de mensch daaruit weet magtig te worden. Den diamant zij de glans der zon; den edelen steen, waarvan wij thans spreken, zien wij licht en warmte verspreiden, en wij brengen daarom het liefst aan hem den lof toe, die toekomt aan den nederigen, liefdevollen magthebber, die, wars van uiterlijke vertooning, alles wat hij heeft, wil mededeelen, en bij het rusteloos dienen, zich-zelven verteert om licht en
warmte onder alle, en vooral ook onder de minder bevoorregte standen te verspreiden. In verschillende deelen der Oude en Nieuwe Wereld behoort hij te huis. Maar het land waar de steenkool in den rijksten overvloed en van de beste hoedanigheid wordt gevonden, is wel Engeland, dat niet alleen in eigen behoefte voorziet, maar ook met milde hand zijnen zegen over andere min begunstigde oorden verspreidt. Daarin

{==312==} {>>pagina-aanduiding<<}
wordt het vrijwillig gediend door de Zee, die de met deze kostelijke schatten bevrachte schepen naar verre en nabijgelegen kusten voert. Maar de Engelschman ontziet ook geene moeite en kosten om land en water, waar zij onwillig zijn, te dwingen hunne diensten te bewijzen. Wie hoorde niet spreken van dat schoone gedenkteeken van menschelijke wetenschap, kunst en vermogen, waardoor de beroemde james brindley zich en zijnen magtigen begunstiger, den Hertog van bridgewater onsterfelijk heeft gemaakt? Het Kanaal, naar den Hertog genoemd, neemt zijnen aanvang in het binnenste der steenkolen-bergwerken van Worsley-Mill. De bergen, die hij op zijn weg ontmoette, baarden den kunstenaar evenmin voldoende zwarigheden als de diepe dalen en de bevaarbare Irwellstroom, die dreigend het grootsch ontwerp aanzagen, en het als eene volstrekte onmogelijkheid deden voorkomen. De schepeling, die den wondervollen weg heeft te reizen, trekt onder bergen en gewelfde bogen, nu eens door het licht begroet, en dan eens, voor den tijd van twee uren, door geen zonnestraal te bereiken. De steenkolenschat is zulk eene eerzuil waardig. Engeland, dat in zijne tegenwoordige gedaante zoo weinig hout op zijnen bodem ziet wassen, ziet zich hier in de overblijfselen van eene vroegere schepping voor het tegenwoordige en voor eene verre toekomst de rijkste vergoeding geschonken en verzekerd. Zóó zorgt de God ‘in Wiens hand de diepste plaatsen der aarde zijn, en Wien de hoogten der bergen en de zee toebehooren’.





Het overlevings-contract.

Door J. Brand.

De avond van den 16den October 1818 was in een stil, afgezonderd levend huisgezin van het stadje M...in de provincie U...een avond van droevige herinneringen, en maar al te geschikt om vrees voor de toekomst den boventoon te doen houden over de meer godsdienstige hoop, waaraan men er zoo groote behoefte had. Mevrouw van halden, eene officiers-weduwe, wier uiterlijke nog vele sporen van vroegere

{==313==} {>>pagina-aanduiding<<}
schoonheid droeg, en aan welke men dadelijk zien kon dat zij eene meer dan gewone opvoeding had genoten, zag in het kleine achtervertrek, bij het licht van eene flaauw schijnende spaarlamp, oude papieren na, en werd daarin geholpen door hare dochter margaretha, eene blondine van omtrent twintig jaren. De ontwikkeling dezer dochter was naar ligchaam en geest, onder de leiding der beschaafde, verstandige moeder, zoodanig geweest, dat men in al wat zij deed of zeide, eene welgemanierdheid kon opmerken, die 't bekoorlijke harer schoonheid nog aanmerkelijk vermeerderde. Zittende naast hare moeder, den gevoeligen blik van het blaauwe oog verduisterd door opwellende tranen, was zij een treffend beeld van lijdende onschuld. Nog was er in het vertrek een knaap van omstreeks zestien jaren, bijna even zoo blond als zijne zuster, maar met bruine oogen, tintelende van een vuur dat aan het krijgshaftige van zijnen vader deed denken, die onder napoleon's legervanen, 't laatst als kolonel, een groot gedeelte van de legertogten des Franschen Keizers had bijgewoond. De jonge willem beloofde een wakker navolger te worden van zijnen dapperen vader, wiens beeldtenis, prijkende met het ridderteeken van het Legioen van Eer, hij stond aan te staren. Zijne gewone vrolijkheid was in een ernstig zwijgen veranderd; want ook hij was getroffen door hetzelfde woord van zijne moeder, dat de lieve margaretha tranen in de oogen deed komen.
Mevrouw van halden was bezig, zoo als wij zeiden, met het doorzoeken van oude papieren; zij had met dien altijd vervelenden arbeid reeds eenige uren doorgebragt, en was door de herinneringen van vroeger, maar voor altijd vervlogen geluk, reeds in eene weemoedige stemming gebragt, toen zij eensklaps haar verder zoeken staakte, en een kreet deed hooren, die hare dochter insgelijks met zoeken deed ophouden, ook den jongen willem 't aangevangen rangschikken eener kleine bibliotheek deed staken, en beide in die gemoedstemming bragt, waarop wij zoo even gewezen hebben.
Mevrouw van halden hield een Duitsch nieuwsblad in de hand, van den 17den October 1813. Dit behelsde het verhaal van een dier menigvuldige gevechten, welke den grooten volkerenslag bij Leipzig voorafgingen, en gaf tevens het berigt dat, na eenen weêrgaloos dapperen tegenstand, het regement van den Kolonel van halden het onderspit had gedolven, en

{==314==} {>>pagina-aanduiding<<}
dat zijn moedige hoofdman als een held, op het bed van eer, gevallen was. Dit nieuwspapier kwam haar geheel onverwacht in de hand, en deed haar met al de levendigheid eener diep smartelijke herinnering aan dien noodlottigen dag denken. Onmogelijk was het haar nu, 't onderzoek naar hetgeen zij zocht voort te zetten. Met strakke oogen las en herlas zij het berigt, en barstte eindelijk in klagten uit, toen ze zich ook te binnen bragt dat zij vóór vijf jaren, het laatst den avond van den 16den October als gelukkige gade had beleefd, en dus de verjaring van haren weduwstaat den volgenden dag met hare kinderen kon herdenken!
Margaretha en willem deelden in den rouw der treurende moeder, doch spoedig wisten beiden, door bemoedigende toespraken, en blijken van kinderlijke liefde, haar eenige kalmte te geven. Willem maakte zich van 't nieuwspapier meester, en las met weemoed, maar toch ook met gretigheid het verhaal van den strijd, waarin zijn vader den heldendood gevonden had. Margaretha wist Mevrouw van halden over te halen om de papieren verder te laten rusten, en toen zij die geborgen had, stond willem in diep gepeins voor het afbeeldsel zijns vaders, en zeide eensklaps:
- Beste mama! onze goede johan heeft mij wel het een en ander van papa verteld, maar toch nooit zijn heelen levensloop. Och, lieve mama! leer ons dien toch eens kennen, dan kunnen we morgen de gedachtenis van vader veel beter vieren.
Deze vraag maakte Mevrouw van halden's oogen wel weêr vochtig; maar nu met tranen van genoegdoening, daar zij wist in haren man een echten krijgsman bezeten te hebben, met een trouw hart en een edel gemoed. Zij wilde ook gaarne het overige van den avond aan zijn aandenken wijden, en het was haar alzoo welkom dat willem dus sprak. Margaretha nam haar gewone plaats in, en willem zette zich naast zijne moeder.
Mevrouw van halden gaf een verhaal, zoo als het voor hare kinderen passende was; wij zullen 't hier met onze woorden doen volgen, met bijvoeging van het een en ander dat tot het juist begrip der geschiedenis noodig is.
De vader van margaretha en willem was de eenige afstammeling eener voorname Geldersche familie. Hij was te Zutphen geboren. De oude Baron van halden bezat in de

{==315==} {>>pagina-aanduiding<<}
nabijheid dier stad een aanzienlijk, rentegevend landgoed, dat evenwel het éénig overblijfsel van vroegeren rijkdom was; zoodat de familie van halden niet eenen staat konde voeren overeenkomstig met haren ouden adel. Niettegenstaande dit wilden Mijnheer en Mevrouw van halden zich toch gaarne geëerd zien, als lieden wier rang op de grootste onderscheiding aanspraak kon maken. Zij leefden in zekere afzondering van de buitenwereld, en vonden menigmalen hunne grootste vreugde in het beschouwen eener reeks van portretten hunner voorzaten, waarmede de wanden hunner pronkkamer behangen waren, en met het gadeslaan van hun eenig kind, frederik, die beloofde eenmaal een waardig vertegenwoordiger van hun aloud geslacht te worden. Aan de opvoeding van den jongen frederik werd niets gespaard; zij werd zoodanig aangelegd dat de jongeling eenmaal onder de officieren van het leger eene eervolle plaats zou kunnen innemen; de oude van halden was er immers zeker van dat zijn zoon niet anders dan een groot man zou kunnen worden! Adel- en vadertrots vereenigden zich in hem op eene buitengewone wijze. Alles begunstigde de plannen van den ouden heer; de ligchamelijke geschiktheid, de inborst, de stalen vlijt van frederik, en vooral de politieke omstandigheden werkten tot de verwezenlijking daarvan mede.
Van halden, als de meeste Geldersche edelen, was een warm voorstander van het Huis van oranje, en had, gedurende het verblijf van Prins willem V op het Loo, omtrent het jaar 1786, en vroeger, den Vorst menigmalen aldaar zijn hof gemaakt, en het daaraan te danken dat, in 1787, zijn zoon op achttienjarigen leeftijd als vaandrig in dienst treden, en dus de gelegenheid vinden kon om zich meer praktisch tot zijne volgende loopbaan te bekwamen. frederik werd allengs de lieveling zijner chefs, eerst door getrouwe dienstvervulling in vredestijd, en daarna door de dapperheid van welke hij blijken gaf in de, na Frankrijks revolutie elkander opvolgende oorlogen. Hij werd spoedig bevorderd, en trad als kapitein aan de zijde der Prinsen willem en frederik, zich den roem verwervende van een bekwaam hoofdman en dapper soldaat te zijn.
Onder de vrienden zijner jeugd had frederik vooral een jeugdigen Duitscher, christiaan von kanten, den zoon eens

{==316==} {>>pagina-aanduiding<<}
adellijken bankiers te Keulen, onderscheiden; deze was door zijne ouders op de bloeijende Fransche kostschool, onder de leiding des Heeren a..., besteld. Op dezelfde school had frederik ook het voorbereidende onderwijs ontvangen, en de twee jonkers hadden spoedig, niettegenstaande hunne verschillende karakters, een naauwen vriendschapsband gesloten. Christiaan was steeds in schijn onderworpen van aard, en voegde zich schier altijd naar den wil zijns makkers, dien hij daarbij nog menige kleine dienst bewees, en wiens volle vertrouwen hij daardoor wist te verwerven. Zulke ongelijksoortige vereenigingen zijn onder jongelieden geene zeldzaamheden, en daar christiaan, die van natuur eigenbaatzuchtig was, niets deed zonder een bijoogmerk te hebben, en frederik, daarentegen, boven het alledaagsche verheven, zonder nevengedachten handelde, zoo gebeurde ook hier wat meermalen het gevolg is van zulke vriendschapsbanden: de onderdanige christiaan wist van de genegenheid van frederik partij te trekken; want toen, omtrent het jaar 1792, frederik's ouders kort na elkander kwamen te overlijden, en deze geen lust of gelegenheid had om zich met het besturen der ouderlijke erfenis, het landgoed bij Zutphen, in te laten, maar het verkocht, wist von xanten, die zijnen vader reeds in de zaken opgevolgd was, zijnen vriend over te halen, om het door den verkoop verkregen kapitaal aan hem te laten, waardoor dan frederik steeds van eene goede en vaste rente verzekerd kon zijn.
De geschiedenis van Nederland gedurende de jaren welke de omwenteling van 1795 voorafgingen, levert menige bladzijde op, die van den roem gewagen, welken de vaderlandsche legerbenden behaalden onder de leiding des dapperen Erfprinsen van oranje; en diens vooral niet minder dapperen broeder Prins frederik. In de verschillende gevechten die er geleverd werden, nam frederik van halden aanhoudend deel, en het is ontwijfelbaar dat, zoo alle Nederlanders hem hadden geëvenaard in trouw en gehechtheid jegens het Huis van oranje, de Fransche heerschappij nog langen tijd had kunnen verhoed zijn geworden. Maar de oneenigheden der burgers, waarvan een groot aantal de naderende vijanden als vrienden niet alleen, maar zelfs als verlossers begroetteden, veroorzaakte dat, toen in den winter van 1795 de sterke vorst

{==317==} {>>pagina-aanduiding<<}
onze stroomen - die natuurlijke bolwerken des lands - tot vaste wegen deed stollen, die vijand niet meer gekeerd kon worden, en de beroemde Republiek der Vereenigde Nederlanden een droevig einde nam. Prins willem V en zijn gezin verlieten het land, en met hem verliet voor langen tijd het geluk onzen bodem; de vrijheid kwijnde en stierf allengs weg, bezwijkende voor de overmagt en den invloed van eenen nabuur, die, voor de beloofde vrijheid, gelijkheid en broederschap, ons Vaderland afhankelijkheid, dwang en berooving kwam brengen. De geschiedenis van 1795 af is te bekend, om daarmede onze lezers lang bezig te houden; wij keeren liever tot onzen held terug.
Frederik van halden had, spoedig na de groote omwenteling, het krijgsmansleven vaarwel gezegd, en zich begeven naar zijnen vriend christiaan, die te Keulen gevestigd was. Dáár was hij het akelige schouwspel ontweken eener vroeger door eigen kracht en volharding beroemde natie, die nu de speelbal was van vreemde luimen, en allengs het juk der slavernij voelde verzwaren. In het algemeene lot dat het Vaderland trof, deelden ook de bijzondere personen: het tijdvak van 1795 tot 1812 was eene periode voor slechts weinigen van vooruitgang, voor verre de meesten van voortdurenden achteruitgang in hunne zaken. En niet alleen Nederland, ook andere landen, en vooral Duitschland, deelden in dit ongeluk. Christiaan von xanten behoorde echter tot het kleine aantal wier finantiële omstandigheden met den algemeenen nood in eene tegenovergestelde rigting stonden; naar mate velen verloren, won hij. Te Keulen leidde hij een leven zoo als rijke bankiers dit kunnen doen, en hij wist zich voortdurend het volle vertrouwen van velen te verwerven, en het verkregene te handhaven. Ook frederik van halden had het onbepaaldste vertrouwen in zijnen vriend, die hem dan ook zorgvuldig de rente van zijn kapitaal uitkeerde. Gedurende vele maanden woonden de twee oude schoolmakkers onder één dak, en dat scheen hunne vriendschap voortdurend te versterken.
Tegen de lente van 1796 besloot van halden eene reis door sommige deelen van Duitschland te ondernemen; hij bezocht vele streken en steden, en keerde in den herfst van dat jaar voor het eerst naar zijn geboorteland terug. Van Amsterdam

{==318==} {>>pagina-aanduiding<<}
meende hij, na een kort verblijf en het bezigtigen van de merkwaardigheden dezer stad, zijne reis, over Utrecht en Nijmegen, naar Keulen voort te zetten, toen eene bijzondere omstandigheid hem nog vele weken aldaar deed vertoeven.
Het was op eenen zaturdag-avond, dat hij, uit den Hollandschen schouwburg naar zijn logement terugkeerende, nog in den geest geheel bezig was met het voortreffelijke spel van hen die gedurende den avond hem in verrukking gebragt hadden. In deze stemming, als vreemdeling in eene stad welke hij voor de eerste maal in zijn leven bezocht, bij eenen donkeren avond, toen de straatverlichting nog zoo veel te wenschen overliet, was het niet te verwonderen, dat van halden, door het inslaan eener verkeerde straat, aan het dwalen kon geraken. In diepe gedachten verzonken, had hij eene wijl met eene menigte schouwburgbezoekers denzelfden weg gevolgd, en van het Koningsplein was hij in eene verkeerde rigting den Singel opgegaan, en had hij reeds eenen geruimen tijd voortgeloopen, toen hij eindelijk bemerkte dat hij, zoo voortgaande, nimmer den Munttoren in het gezigt zou krijgen. Hij wilde eerst denzelfden weg teruggaan; maar besloot spoedig, om tijd te winnen, door eene der dwarsstraten naar de Kalverstraat te komen, en aldus de plaats zijner bestemming te bereiken. Ondertusschen was het reeds tamelijk laat geworden; de grachten en straten waren als verlaten, en spoedig bevond hij zich geheel alleen, zoo als hij dacht, op één der 's avonds zoo weinig bezochte burgwallen. Hier trof een sterk klagend geluid zijn oor. Dit werd voortgebragt door eenen knaap van ongeveer veertien jaren, die geknield lag bij eene vrouw. Het treurige paar menschen te zien, en naar de oorzaak hunner smart te vragen, was voor frederik hetzelfde. De knaap antwoordde op zijne vraag alleen met de woorden: ‘Ach, Gott! meine Mutter! meine liebe Mutter!’ Het was hem nu duidelijk dat hij Duitschers voorhad, en hij was diep getroffen door de gedachte aan het lot van menschen die, welligt honderden uren van hunne geboorteplaats, in het vreemde land aan de grootste ellende ter prooi waren! Hij wendde zich tot
de vrouw, en haar opbeurende, bemerkte hij dat zij eene kortstondige bezwijming had gehad, veroorzaakt door te groote vermoeijenis zonder genoegzaam voedsel genoten te hebben. Hij bewees deze ongelukkige de dienst welke zij op

{==319==} {>>pagina-aanduiding<<}
dit oogenblik noodig had, door op den hoek der straat den bakker op te kloppen, en brood te koopen. Met gretigheid werd het door moeder en zoon gebruikt, die ondertusschen regt verheugd waren in hunne moedertaal hunnen nood aan een barmhartig mensch te kunnen klagen. Van halden vernam dat zij de weduwe was van eenen Pruis, vroeger meesterknecht in eene aanzienlijke papierfabrijk; dat die fabrijk door brand was vernield geworden; dat haar man besloten had, nu er voor hem gedurende den winter geen werk te verkrijgen zou zijn, met zijn gezin naar Holland te trekken, en daar bij de groote papierfabrijkanten aan de Zaan zijn onderhoud te zoeken; dat haar op die reis evenwel allerlei ongelukken overkomen waren, waarvan het einde was geweest dat haar diep betreurde man te Amsterdam in het gasthuis was overleden, en zij sedert eenige weken zich met haren zoon johann in de beklagenswaardigste omstandigheden bevond: alleen, verlaten te midden eener groote stad, waar zij niemand kende, en niet wist op welke wijze zij zich het noodige onderhoud zou verschaffen. Gedurende de ziekte haars mans was het overgebleven reisgeld verdwenen, en nu bevond zij zich in de meest kommervolle omstandigheden. Van halden had gevraagd naar de tegenwoordige verblijfplaats der vrouw, haar eenig geld gegeven, en haar genoegzaam versterkt achtende om haar aan de zorg van haren johann over te laten, zette hij zijnen weg voort, met het zoete bewustzijn van aan behoeftige medemenschen in nood hulpe te hebben verschaft.
Toen van halden weder in zijn logement aanlandde, vond hij den heer des huizes hem met ongerustheid wachtende. Hij verhaalde dien zijn wedervaren, en hun gesprek bragt er hen natuurlijk toe om te denken aan de meest geschikte middelen om der arme bedrukte vrouw in haren nood geschikte hulp te verschaffen. De logementhouder prees zeer het hoofd der stedelijke policie, en meende dat men door diens tusschenkomst het best de noodige hulp zou kunnen verleenen. Van halden bezocht den volgenden dag dien hoofd-ambtenaar, en deze nam terstond welwillend aan om naar de vrouw en hare omstandigheden te doen onderzoeken. Het aangevangen werk der liefdadigheid werd aldus voortgezet, en onder de middelen die beproefd werden om voldoende ondersteuning te erlangen, behoorde ook een bezoek van den Heer van halden bij een van de aan-
{==320==} {>>pagina-aanduiding<<}
zienlijkste kooplieden der stad, van dezelfde plaats als de weduwe afkomstig, die in zijne jeugd arm te Amsterdam aangekomen, en toen als kelderknecht geplaatst was, maar nu, door vlijt, schranderheid, zuinigheid en geluk, groote rijkdommen bezat. De Heer friedhoff ontving hem hartelijk, en toonde met der daad dat een gelukkig koopman ook een weldadig mensch kan zijn. Maar die bezoeken bij friedhoff hadden hem ook in kennis gebragt met diens gade en eenige dochter. Reeds bij de eerste ontmoeting had de schoonheid en het zedige voorkomen der jeugdige margaretha een diepen indruk op hem gemaakt, en hij zegende in zijn hart de omstandigheden, die hem veroorloofden nog dikwijls het aangename gezelschap der friedhoff's te kunnen genieten. Maegaretha had spoedig vernomen om welke redenen de vreemde heer zoo dikwijls haren vader bezocht; haar goed hart was getroffen door zijne weldadigheid, en hoe meer zij in de gelegenheid kwam om met van halden te spreken, des te meer merkte
zij zijn gevoel op voor alles wat goed en schoon is. Zijn wel wat vreemd, maar echt mannelijk voorkomen werkte mede om den indruk te versterken, dien hij wederkeerig maakte op haar, en het gevolg er van was het ontstaan eener wederzijdsche genegenheid, die spoedig tot innige liefde klom.
De Heer friedhoff had, met het goede in zijn karakter, dien hoofdtrek der Duitsche naburen tevens die hen hooge waarde aan rangen en titels doet hechten, en toen dus, na een paar maanden, Baron van halden bij den vader aanhield om de hand der schoone margaretha, voelde deze zich ongemeen vereerd, en - en zoo werd van halden de erkende minnaar der rijke koopmansdochter.
Hij deed nu weder eene reis naar Keulen, om zijnen vriend von xanten met alles bekend te maken, en tevens om, nu hij zich te Amsterdam dacht te vestigen, zijn kapitaal onder eigen beheeŕ te nemen. Het eerste berigt was den bankier zeer aangenaam, het tweede minder. Juist had hij deelgenomen in aanzienlijke speculatiën, en daartoe ook het kapitaal van van halden gebezigd. Ongaarne zou hij dus eene betrekkelijk aanzienlijke som uitkeeren. Hij wist den vertrouwenden vriend te overreden, en beloofde door hoogeren interest zijnen dank voor het vernieuwde vertrouwen te betoonen.

{==321==} {>>pagina-aanduiding<<}

In het voorjaar van 1797 werd frederik van halden met margaretha friedhoff in den echt vereenigd. Onder de vele bezoeken gedurende de bruidsdagen was er geen hun aangenamer dan dat der Duitsche weduwe met haren johann. Zij waren immers de oorzaken hunner kennismaking geweest, en wat kon zuiverder vreugde geven, dan het bewustzijn door het volbrengen van de pligten der menschenliefde zijn eigen geluk gegrondvest te hebben! - Van halden wilde ook nu der weduwe zijne dankbare gezindheid doen blijken. Door geld en voorspraak bragt hij 't zoo ver dat de goede vrouw op een hofje kwam, en hij verzekerde haar het inkomen dat daarbij vereischt werd. Den jongen johann, die zoo dankbaar was voor het goede aan zijne moeder bewezen, nam hij, op diens verzoek, als huisknecht in dienst, overtuigd, dat de trouw nimmer beter kan zijn gegrond dan op dankbaarheid.
Het geluk der jonge echtelingen bleef eenige jaren voortduren, en zoo men op de liefde en vrede lette, welke alle de genoegens van het dagelijksche leven tot een onbeschrijfelijk zalig genot verhieven, dan mogt men hen in de hoogste mate gelukkig roemen. Hun huwelijksheil werd nog vermeerderd door de geboorte eener dochter, en later van eenen zoon. - De politieke gebeurtenissen echter werkten zoodanig op alle gezinnen in Nederland, dat er maar weinige waren die niet onder den druk der tijden leden. Ook de oude friedhoff, met zijne voorname betrekkingen in Duitschland, moest de gevolgen van den oorlog, die het vasteland van Europa teisterde, ondervinden. In Duitschland vooral heeft de krijg op het laatst der vorige en in het begin der tegenwoordige eeuw menigen wèlgestelden handelaar tot den bedelstaf gebragt, en dit werkte terug op hunne correspondenten in andere landen. Niemand ondervond dit te Amsterdam eerder dan hij, die bovendien, dewijl zijn handel zich bij voorkeur tot koloniale waren bepaalde, door de vijandigheid van Engeland groote verliezen leed. Trapsgewijze moest hij zijnen staat minderen, en mogt zich ten laatste nog gelukkig rekenen, dat hij, zijne zaken liquiderende, nog iets overhield, hoewel 't niet meer was dan het volstrekt noodige, om met zijne vrouw hoogst eenvoudig en afgezonderd te kunnen leven. Deze eervolle uitkomst echter was niet bereikt, zonder dat ook van halden en zijne gade aan hunnen beproefden vader den aanzienlijken schat hadden

{==322==} {>>pagina-aanduiding<<}
teruggegeven, welke het uitzet van Mw. van halden bij hare echtvereeniging had uitgemaakt. Zoo had dit ook invloed op het lot van van halden. Deze kon op een stillen, deftigen voet voortleven, door de hooge rente, welke zijn kapitaal, onder de administratie van den Keulschen bankier, voortdurend afwierp. Toch was het den zorgenden vader, toen hem nu ook een zoon geschonken was, een dure pligt, voor het lot zijner lievelingen te zorgen. Als oud krijgsman had hij steeds de gebeurtenissen met de grootste belangstelling gevolgd, en zijne oogen fonkelden zoo dikwijls hij dacht welken roem jonge en oude krijgslieden behaalden. Met meer dan gewone geestdrift sprak hij steeds over de heldendaden van den Generaal bonaparte, aan wiens krijgstalent het lot van Europa, en aan wiens politiek dat van Frankrijk hing. Het moge voor een Nederlandsch oor en hart vreemd klinken, als wij zulk cene gezindheid niet afkeuren; maar men lette op den tijd van welken wij spreken. Ook voor den Nederlander bestaat er een overgroot verschil tusschen den Generaal bonaparte, die, na zijne terugkomst uit Egypte, een einde maakte aan de wanorde in Frankrijk, en toen nog de rol eens washington's had kunnen vervullen, en den Keizer der Franschen, napoleon I, die van 1810 tot 1813 het dierbare Vaderland, ja, geheel Europa, voor zijn ijzeren schepter deed bukken. Daarenboven was van halden krijgsman. Was het dan onnatuurlijk dat de wensch om het lot zijner lievelingen te verbeteren, en weder mede te dingen naar eer en roem, hem het voornemen deden opvatten en ten uitvoer brengen om den Franschen Consul, bij 't hernieuwen van den oorlog, na den kortstondigen vrede van 1802, zijnen degen aan te bieden? Van halden trad in 1803 als luitenant bij een nieuw opgerigt huzaren-regement in dienst, en van toen af had hij bestendig
deel aan de krijgstogten des wereldveroveraars. Hij onderscheidde zich en verwierf roem en bevordering, zoodat hij - gelijk wij reeds gehoord hebben - Kolonel en Ridder van het Legioen van Eer was, toen hij, in 1813, aan het hoofd van zijn regement den dood vond.
Eer hij tot het volvoeren van zijn plan kon komen, had hij eene harde proef door te staan. De liefde voor vrouw en kinderen streed in zijn hart tegen belang en roemzucht; zijne margaretha meende dat zij tevreden moesten zijn met

{==323==} {>>pagina-aanduiding<<}
het hun geschonken lot, en smeekte den geliefden echtgenoot haar en hare kinderen niet te verlaten. Wat van halden echter besloten had, meende hij te moeten doen. Hij wederstond de wijzere inspraken van zijn hart, en zeide gade en kinderen vaarwel, om ijdele eer na te jagen. Daar de droeve vrouw en moeder nu geen genoegen meer smaken kon in Amsterdam, en het ook raadzaam was naar een minder duur en stiller verblijf te trekken, vestigde zij zich met haren vader, die inmiddels weduwnaar was geworden, in het stadje waar wij haar reeds hebben aangetroffen. De trouwe johann, die zijnen weldoener en meester niet had willen verlaten, was den Heer van halden als bediende gevolgd, en dit gaf Mevrouw van halden eenigen, hoewel maar flaauwen troost; zij wist althans, dat haar echtvriend steeds een minnend, geheel aan hem overgegeven hart zou bij zich hebben.
Wat Mevrouw van halden haren kinderen, aangaande het vernieuwde krijgsmansleven haars echtgenoots verder verhaalde, zullen wij maar niet mededeelen, daar het tot den draad van ons verhaal niet zoo zeer behoort. Eene bijzonderheid echter moeten wij nog vermelden. Onze held had, vóór hij zich bij den eersten Franschen Consul vervoegd had, een bezoek aan von xanten gebragt, om dezen kennis te geven van hetgeen hij voornemens was te doen; en hem te verzoeken voortaan de rente met den Heer friedhoff, wien hij de noodige volmagt gegeven had, te verrekenen. Van halden, die steeds het grootste vertrouwen in den bankier stelde, had dezen ook te kennen gegeven, dat het hem aangenaam zou zijn, indien von xanten daartoe gelegenheid kon vinden, door diens tusschenkomst tijding van zijne geliefde betrekkingen te ontvangen.
Het vertrouwen, door van halden in den vriend zijner jeugd gesteld, was echter verre weg van goed geplaatst. Door het gedurig speculeren op anderer verlies, dat hem in die dagen van achteruitgang van zoo veler zaken gelukte, was hij gedurig rijker geworden; maar, vermits het verkrijgen van schatten den dorst naar meer niet, of maar zelden kan lesschen, zoo werd ook hier het wèlslagen van von xanten de oorzaak van drift naar altijd grooteren rijkdom. Den volleerden speculant was weldra ieder middel welkom, om zijn vermogen te vergrooten. Naar mate zijne schatten aangroeiden werd ook

{==324==} {>>pagina-aanduiding<<}
zijn geweten ruimer, en toen ook hij de noodlottige tijding van het sneuvelen des kolonels vernomen had, waren er bijzonderheden die door niemand opgehelderd konden worden; want von xanten verklaarde stout weg, dat hij nu regtmatig bezitter was van het kapitaal, door van halden eenmaal aan hem toevertrouwd. Door welk middel hij zich dat kapitaal had weten toe te eigenen, zal in het vervolg genoegzaam blijken; maar wij moeten nu nog eens teruggaan: een andere hartstogt van den bankier geeft daartoe aanleiding.
Von xanten ondernam in 1804 eene reis naar Holland, en maakte van die gelegenheid gebruik om ook aan de echtgenoot zijns vriends te M. een bezoek te brengen. De ontvangst welke hij daar genoot, was hartelijk, en geen wonder; steeds had van halden hem afgeschilderd als een voorbeeld van trouwe vriendschap, en daar hij ook steeds gezorgd had dat de rente van het kapitaal op de bepaalde tijdstippen werd betaald, zoo had hij daardoor mede het vertrouwen van margaretha's vader verworven. Zijn voornemen om slechts weinig dagen te M. te vertoeven, werd door het gulle onthaal veranderd; maar meer nog door eenen onweêrstaanbaren indruk welken de nog zoo schoone, jeugdige vrouw op hem gemaakt had. Zelfzuchtig als hij was, voedde hij het ontkiemende vuur van lagen hartstogt, zonder te denken aan de schandelijke ontrouw, welke hij, in gedachte zelfs, reeds aan zijnen vriend pleegde. De niets kwaads vermoedende vrouw - want hoe zou haar zuiver hart het denkbeeld eener ongeloofelijke neiging hebben kunnen bevatten! - beantwoordde zijne meer dan gewone beleefdheden in het begin met hartelijke welwillendheid; zij hield die voor een gevolg van de vriendschap welke de twee mannen van de school af voor elkander gekoesterd hadden. Het karakter van von xanten maakte hem steeds gezind om alles in zijn eigen voordeel uit te leggen, en de ongedwongen vriendschapsbetuigingen van Mevrouw van halden deden hem gelooven dat ook hij indruk op haar gemaakt had. Anderen naar zich-zelven beoordeelende, was hij eindelijk onbeschaamd genoeg om zich aan zijne geheel onvoorbereide gastvrouw te verklaren. - Zonder moeite zouden wij hier een tooneel van hooghartigen vrouwen-adel tegenover lage mannenhartstogt kunnen schilderen; maar onze lezers hebben geene voorlichting noodig om te gevoelen welk eene verontwaardiging

{==325==} {>>pagina-aanduiding<<}
Mevrouw van halden aan zulk eene beleediging tegenoverstelde. Zij verplette door de kracht harer huwelijksliefde en trouw den laaghartigen verleider, wien zij het verder verblijf in hare woning ontzeide, met bedreiging van, indien hij niet dadelijk vertrok, alles aan haren vader te zullen openbaren, en ook haren echtgenoot van de ontrouw eens door hem te zeer vertrouwden vriends te verwittigen. - Von xanten was diep gekrenkt, en nu veranderde zijne ongeoorloofde liefde in even laaghartige wraakzucht. Hij wist evenwel zekere houding aan te nemen, beleed zijne schuld, bad om vergeving, en, tot groot genoegen van de brave vrouw, was de nu onaangename gast den volgenden dag vertrokken.
Dit voorval - daar Mevrouw van halden 't voor haren echtgenoot verborgen hield, omdat zij hem, die onder dagelijksch doodsgevaar in den vreemde rondzwierf, geene verdrietelijkheden wilde veroorzaken - had voor het uiterlijke op haar lot geen invloed; maar was in verdere jaren van gewigt, omdat de bankier, die zijne afwijzing nimmer vergeten kon, daarin een prikkel te meer had, om zich het kapitaal zijns vriends toe te eigenen. Na den dood des kolonels had hij aan diens weduwe eenen brief van rouwbeklag gezonden, met aanbieding, om, zoo als vroeger geschiedde, over contanten te disponeren. Mevrouw van halden, die daar niets vreemds in vond, had gedurende een paar jaren, na den dood haars echtvriends, gelden uit Keulen ontvangen, waarvoor zij-zelve nu quittéren moest, wijl haar vader, kort na het sneuvelen van van halden, door eene beroerte buiten staat was geraakt om te teekenen. Daarbij was de oude Heer friedhoff tot mede-voogd over de onmondige van halden's benoemd, maar hij had geene reden gevonden om in den toestand der geldmiddelen zijner dochter en kleinkinderen naar eenige verandering te trachten: de financier genoot zijn vol vertrouwen. Met den dood van den Heer friedhoff, in 1816, had daaromtrent eene groote verandering plaats. De nieuw benoemde toeziende voogd wilde van zijn regt gebruik maken, en vorderde daarom dat het kapitaal door den Heer von xanten uitgekeerd, en in Nederlandsche staatspapieren belegd zoude worden. Mevrouw van halden schreef in dier voege naar Keulen, en was niet weinig verwonderd op hare aanvrage zelfs geen antwoord te bekomen. Na verloop van

{==326==} {>>pagina-aanduiding<<}
een paar maanden herhaalde zij met aandrang haar verzoek, en nu ontving zij eindelijk eenen brief van von xanten, waarvan de inhoud, evenzeer als het daarbij gevoegde papier, niet alleen hare verwondering gaande maakte, maar haar tevens eenen hevigen schrik veroorzaakte. De brief luidde aldus:

Keulen, 29 December 1816.
Mevrouw!

Uwe geëerde letteren van den 15den October l.l. zijn mij eerst te gelijk met uwen laatsten van den 20sten dezer in handen gekomen. Dat ik dien niet ontvangen heb werd veroorzaakt door eene afwezigheid, welke ik gedurende de laatste drie maanden om dringende zaken heb moeten maken. Ik vraag u dus nederig verschooning voor de late beantwoording van uwen eersten brief; maar tevens moet ik u mijne hoogste verwondering te kennen geven over den inhoud uwer beide missives. Is het u dan geheel onbekend gebleven, welke schikkingen ik met uwen geëerden echtgenoot, mijnen betreurden vriend, Kolonel van halden, gemaakt heb? Nevensgaand stuk, hetwelk een afschrift bevat van een document, tusschen mij en den overledene in vroegere jaren opgemaakt, zal u de reden mijner verwondering duidelijk doen inzien. Zoo het bestaan daarvan steeds voor u een geheim gebleven is, dan is mij zulks zeer leed; maar ik kan noch mag u daarvan langer onkundig laten. Het zal u waarschijnlijk niet moeijelijk vallen in de oude papieren van den Kolonel daaromtrent eenig spoor te ontdekken. Na den dood uws echtgenoots, waarvan ik mij een authentiek bewijs heb verschaft, heb ik het oorspronkelijke stuk ter behoorlijke plaats doen wettigen, en ik ben daardoor in het volle, regtmatige bezit van het kapitaal getreden. Het zal u daarenboven niet uit het geheugen gegaan zijn, bij gelegenheid dat ik de eer had u mijn hartgrondig leedwezen over het door u geleden verlies te betuigen, dat ik u mijne diensten heb aangeboden, en u verzocht heb, zoo u zulks conveniëerde, over mijne kas, op rekening, te disponeren. Ik heb dus het voorregt u, Mevrouw! voor eene som van f 5040. - als debet in mijn kassaboek te vinden. Aangenaam zal het mij zijn, zoo het u mag goeddunken, ook deze zaak te vereffenen. Het zal u, na den dood van den waardigen Heer friedhoff wel niet moeijelijk vallen

{==327==} {>>pagina-aanduiding<<}
deze geringe som af te doen. Genoemde Heer stond vroeger als een der rijkste handelaren te Amsterdam bekend, heeft met eere geliquideerd, en zijn overgewonnen kapitaal zal door de eenvoudige, bijna landelijke leefwijze te M., waarover ik uwe familie inderdaad steeds heb moeten prijzen, met eene aanmerkelijke som vermeerderd zijn.
U mijne goede diensten steeds blijvende aanbieden, zie ik met verlangen uw antwoord te gemoet, terwijl ik de eer heb te zijn,
Mevrouw, Uw zeer onderd. dienaar, ch. von xanten.

Het bij den brief gevoegde afschrift was van den volgenden inhoud:

Op den vijftienden Januarij van het jaar 1700 zes-en-negentig, zijn wij ondergeteekenden, Baron frederik van halden, Rentenier, en Baron christiaan von xanten, Bankier, beide wonende te Keulen, met elkander overeengekomen als volgt:
Ten eersten, erkent de tweede ondergeteekende onder zijne berusting te hebben eene somma van zestig-duizend Thaler, Pruissische munt; uitmakende de winst op verschillende door hem voor gezamenlijke rekening gedane speculatiën.
Ten tweeden, verbindt de tweede ondergeteekende zich om aan den eerst ondergeteekende van de helft der bovengenoemde som eene rente te voldoen van zeven ten honderd jaarlijks; te betalen op den 1sten Mei en den 1sten November van ieder jaar, telkens de helft; tegen quitantie van den eerst ondergeteekende of diens regthebbende.
Ten derden, bepalen de ondergeteekenden dat het genoemde kapitaal, na het overlijden van één hunner, aan den anderen contractant in vollen en vrijen eigendom zal overgaan; doende daartoe elk der ondergeteekenden volkomen afstand van de hem toebehoorende helft van het genoemde kapitaal, indien hij het eerst mogt komen te overlijden.
Van deze overeenkomst hebben wij twee eensluidenden gemaakt en geteekend te Keulen, den 15den December 1796.

(Geteekend) t. van halden.

ch. von xanten.

{==328==} {>>pagina-aanduiding<<}

Het stuk was, natuurlijk, in de Duitsche taal gesteld.
De ontsteltenis van Mevrouw van halden is niet te beschrijven. In haar droevige lot als weduwe had zij nog altijd een lichtend punt in haar leven gezien. Hoezeer niet in weelde kunnende leven, had zij toch nimmer cenige behoefte gekend. Tevreden met het betrekkelijk ruim inkomen haars echtgenoots, en stil te M. levende, had zij zelfs gelegenheid gevonden, om wèl te doen aan anderen en voor haar-zelve te sparen. Na den dood van haren echtgenoot was haar dit uitnemend te stade gekomen, om onbekrompen in de opvoeding harer kinderen te voorzien. Het kleine fortuin haars vaders was haar eigendom geworden, en, hoe zwaar beproefd door het verlies van echtgenoot en ouders, had zij toch met dankbaarheid de zorg des Allerhoogsten erkend, die haar in staat gesleld had, om op een deftigen voet te blijven leven, en hare moederpligten te vervullen. Maar die zorgelooze toestand was eensklaps in eene kommervolle toekomst veranderd! De brave moeder wist nu niet meer op welke wijze zij in staat zou zijn hare kinderen, vooral haren zoon, te vestigen. - Gelukkig had zij in de lieftalige, achttienjarige margaretha eene teederminnende dochter, ja, eene liefderijk bezorgde vriendin. Het jeugdig gemoed der lieve schoone was meer begaan met de smart der geliefde moeder, dan met hetgeen zij-zelve door dezen slag der fortuin voor het vervolg zou verliezen. De hevige ongesteldheid der moeder, door dit ongeluk veroorzaakt, vereischte vooreerst al hare zorg, en het was niet dan nadat de toestand der zieke geene vrees voor gevaar meer opleverde, dat zij met hare moeder over het gewigtige, maar treurige voorval wilde spreken. Toen echter werd ook spoedig besloten om den voogd van margaretha en willem daar kennis van te geven, en diens goeden raad en hulp in te roepen. Deze, een regtschapen en wèlgesteld man te Amsterdam, was na weinige dagen te M., en onderzocht naauwkeurig naar hetgeen Mevrouw
van halden bekend was van de vroegere verbindtenis, welke er tusschen haren echtgenoot en von xanten bestaan had. Op het eerste berigt was hem de zaak zeer vreemd voorgekomen. ‘Hoe zoude’ - aldus redeneerde hij - ‘een verstandig man aldus het bezit van een niet onaanzienlijk kapitaal hebben kunnen blootstellen aan de kansen van een langer of een korter leven? Hoe was het mogelijk dat

{==329==} {>>pagina-aanduiding<<}
van halden zijne vrouw van zulk eene gewigtige zaak geheel onkundig zou gelaten hebben!’ - Hij kwam dus naar M., met zekerheid bijna van het bestaan van bedrog, en deelde zijne zienswijze aan Mevrouw van halden mede. Zijne overtuiging werd echter door twee daadzaken aan het wankelen gebragt: het hooge bedrag der rente, welke van halden zoo vele jaren genoten had, in verband met het groote fortuin des schoonvaders, dat nog onverminderd was tijdens het huwelijk, deed hem eenig vermoeden opvatten van de mogelijkheid dat zulk eene overeenkomst kon gesloten zijn, en toen ook hij, uit het verhaal van het leven des kolonels vernam dat deze, kort na de liquidatie der firma friedhoff, zulk eene groote begeerte betoond had om meer inkomsten te verkrijgen, in het belang zijner kinderen, werd zijne eerste overtuiging nog meer verzwakt. Toch gaf hij aan Mevrouw van halden den verstandigen raad om de zaak te doen onderzoeken, en alle moeite aan te wenden, om, zoo dit bestond, het dubbel der overeenkomst te vinden, dat toch in handen des kolonels moest gekomen zijn. Alle nasporingen echter waren vergeefs; niets in de papieren van van halden duidde op het bestaan er van, en ook geen der menigvuldige brieven en schrifturen, in zijne nalatenschap gevonden, bevatte deswege één woord. De mogelijkheid van het verloren gaan van zulk een stuk bestond, daar johann verzekerde dat zijn meester zich menigmalen beklaagd had over het verlies van een valies, waarin waarschijnlijk papieren of zaken voor hem van waarde geweest waren. Het eindbesluit was, dat er ten minste twijfel kon gevoed worden; een besluit waartoe Mevrouw van halden te eerder kwam, omdat zij, sedert 1804, geene andere dan ongunstige denkbeelden van den Duitschen bankier kon voeden. Zou hij, die laaghartig genoeg geweest was om het dierbaarste
dat zijn vriend op aarde bezat, te belagen, ook niet in staat zijn, om op eene oneerlijke wijze zich diens geld toe te eigenen? - Er bleef niets over dan de weg van regten. Aan een ervaren advocaat te Keulen werd volmagt gezonden, om voor de weduwe van halden te handelen, en nu volgde er een tweetal bange jaren voor de arme vrouw, die, behalve het regtsgeding te Keulen, nog een ander in Nederland had vol te houden; want von xanten had, toen hij voor de Keulsche regtbank werd aangeklaagd wegens vermoeden van kwade

{==330==} {>>pagina-aanduiding<<}
trouw, Mevrouw van halden doen dagvaarden tot het terug-geven der somma van f 5040. - door haar, na van halden's dood, op zijne kas getrokken. In die droevige gesteldheid had de zwaar beproefde niets anders over dan het kleine inkomen, waarvan haar vader geleefd had; - hare bespaarde penningen minderden bij den dag, en zij achtte 't dus raadzaam om eene kleinere woning te betrekken, en haar geheele huishouden in te krimpen. De trouwe johann, die een waar medelijden had met het lot van het hem dierbare gezin, wilde haar niet verlaten, maar bleef zijne dienst als vroeger vervullen, en toonde daarmede alweder dat de weldaad, hem en zijner moeder bewezen, aan geene ondankbaren was besteed.
Een regtsgeding als dat te Keulen, is, natuurlijk, niet spoedig afgeloopen, en als partijen, gelijk in het tegenwoordige geval, niet in hetzelfde land wonen, dan valt het ligt te begrijpen, dat dit de beslissing althans niet verhaast. De bekwame advocaat, door den vriend van Mevrouw van halden gekozen, had een heimelijk gevoel, dat hij geroepen was om verdrukte onschuld te verdedigen, en deed daarom alle pogingen om de zaak in het licht te plaatsen; maar steeds stuitteden zijne pogingen op het alles afdoend authentieke bewijs, waarvan de handteekeningen met zorg werden bestudeerd, zonder dat de geoefendste expert er eenige aanleiding in kon vinden om die van van halden voor niet echt te houden. De zaak bleef gedurende bijna twee jaren hangende, en daardoor ook die in Nederland betreffende de voorgeschoten gelden. Het verlies van de eene moest noodwendig ook het verlies van de andere ten gevolge hebben. Eindelijk moest de Keulsche regtbank toch uitspraak doen; voor eene allerlaatste reize zou de zaak dienen, en daarom had de advocaat van Mevrouw van halden haar uitgenoodigd, nogmaals al de papieren van vroegeren tijd na te gaan, ten eerste om te zoeken naar eenige aanwijzing; ten andere om hem te voorzien van eenige brieven en andere eigenhandig geschreven en onderteekende stukken van van halden, van het jaar 1796. Het was met die onaangename navorsching dat wij Mevrouw van halden in het begin van ons verhaal bezig vonden.
Johann was bij het verhaal van Mevrouw van halden tegenwoordig geweest, en had aandachtig geluisterd naar de levensgeschiedenis, van welke eenige trekken hem zoo levendig voor

{==331==} {>>pagina-aanduiding<<}
den geest stonden. Toen zijne Mevrouw aan het krijgsmansleven van den kolonel gekomen was, had hij haar nu en dan te regt gewezen, als zij eenige bedrijven zijns meesters niet genoeg naar zijnen zin deed uitkomen; dan was hij ook steeds voortgegaan in het vermelden van hetgeen zijn herinneringsvermogen hem ingaf, en dan verklaarde hij weder naar den oorlog te verlangen, wijl hij dan welligt in staat zou zijn den bedrieger te ontmaskeren en te doen straffen.
Welke moeite moeder en dochter den volgenden dag ook aanwendden om eenig licht in de duisternis te brengen, niets kon baten; alleen konden zij aan het tweede verzoek van den advocaat voldoen: er werd een paket gemaakt van brieven en geschriften, die allen het jaartal 1796 droegen, en nu kwam het er slechts op aan om te weten op welke wijze de papieren naar Keulen zouden gezonden worden.
Door het veelvoudig spreken over het beruchte contract, had ook johann zijne gedachten daarover laten gaan, en in zijne eenvoudigheid verklaarde hij eens in de tegenwoordigheid van den voogd der kinderen, dat de kolonel, die op den avond van zijn sneuvelen eenig onbestemd voorgevoel van zijn naderend einde scheen gehad te hebben, lang met hem gesproken, en hem gevraagd had, of hij - indien het lot van zoo velen ook zijn deel wierd - of hij, johann, dan wel altijd zijne vrouw en kinderen zou blijven dienen; dat de kolonel bij die gelegenheid had gezegd: ‘met eenen trouwen dienaar als gij, en met een vriend als von xanten, zal het mijnen dierbaren noch aan hulp, noch aan het noodige ontbreken’. - Johann hield het er voor dat de laatste woorden die zijn heer met hem gesproken had, geene logentaal konden bevatten, en achtte het daarom zeker dat von xanten een gaauwdief was. Dit gezegde van johann was den advocaat medegedeeld, die daarom verzocht had dat de trouwe knecht als getuige zou mogen optreden, en daarom was het dan ook dat johann nu belast werd om de reis naar Keulen te ondernemen, en de papieren tevens ter bestemde plaatse te brengen. Johann vertrok, en het was voor de familie van halden als of in hem haar laatste steun werd weggenomen.
Wel waren 't kommervolle dagen, die het huisgezin te M. nu doorbragt. Het lot van allen zou binnen weinige weken beslist zijn. Moeder en dochter waren bijna nacht en dag in

{==332==} {>>pagina-aanduiding<<}
het gebed als verzonken; zij en de jonge van halden hadden de vaste overtuiging verkregen, dat haar man en hun vader niet zoo zorgeloos zou geweest zijn voor de toekomst zijner geliefden; zij gevoelden het, dat zij de slagtoffers van een snood bedrog waren; steeds had dit denkbeeld hun kracht in het lijden geschonken, en het vertrouwen op eindelijke uitkomst door de zorgen der Voorzienigheid was levendig gebleven. Maar nu het beslissende oogenblik naderde, nu er tijdingen uit Keulen kwamen, dat de zaken geene gunstige wending schenen te nemen, nu met het verlies van het proces te Keulen ook dat in Nederland verloren moest gaan, was er bijna volslagen armoede voor de deur; want het kapitaal des ouden Heers zou voor de proceskosten moeten aangesproken worden.
In dezen neteligen toestand zag Mevrouw van halden geheel onverwachts eene geheel andere toekomst voor zich geopend; zij ontving eenen brief uit Keulen, en dien openbrekende, zag zij tot hare verbazing, dat hij was van den gehaten von xanten. Wat zou hij haar te schrijven hebben? - Het hart des menschen is een raadsel; von xanten scheen op het punt om door de uitspraak des regts voor altijd éénige eigenaar te worden van het vrij aanzienlijke kapitaal; hij was daarbij op het punt van Mevrouw van halden, die hem versmaad had, haren hoon met armoede te betalen, zoo als hij meende; en toch - juist nu kwam het beeld der vrouw, voor wie hij eens een hevigen hartstogt had gekoesterd, hem gedurig voor den geest. Hij had rust, noch duur; gevoel van berouw over het doorzetten van zijn regt, zoo als hij het noemde, vereenigde zich met eene opwelling van het hevige vuur der versmade liefde, en eindelijk kwam hij er toe, om aan Mevrouw van halden te schrijven dat het hem smartte haar zoo veel leeds te berokkenen; dat hij zelfs wenschte haar lot te verbeteren, en dat hij van haar niets anders daarvoor vroeg dan hetgeen zij hem eenmaal geweigerd had...haar hart! - en nu ook...hare hand! - Wèl besloten, voegde hij er bij, om, zoo de trotsche vrouw zijn edelmoedig aanbod van de hand zou wijzen, het regt in al zijne gestrengheid te doen volvceren.
Dit aanbod van von xanten was wel de wreedste foltering voor haar diep geschokt gemoed! Hoe, zij zou dien man, dien zij verachten moest, hare hand schenken! Zij zou aldus een

{==333==} {>>pagina-aanduiding<<}
bedrog - want zij kon geen ander denkbeeld dan dit koesteren - helpen zegevieren! - En toch! - zoo zij aan dien ongerijmden eisch van haren vijand toegaf, dan was het lot harer kinderen immers verzekerd! - Hevige kampstrijd van gevoel van vrouwenwaarde en moederlijke liefde in haar binnenste! - Dagen en nachten duurde hij, en nog kon zij tot geen besluit komen, toen zij eenen brief ontving van den voogd harer kinderen, die haar berigtte dat zij zich, volgens tijdingen te Amsterdam gekomen, op het ergste moest voorbereiden! Nu behaalde de liefde der moeder de overhand boven het gekrenkte eergevoel der vrouw; zij schreef met sidderende hand aan von xanten: dat zij zijn voorstel zoude aannemen; en de noodlottige brief zou door haar-zelve naar het postkantoor te M. gebragt worden, toen zij tot hare verbazing den goeden johann, door de geopende voordeur, naar haar toe zag snellen. Zij wist niet wat zij van diens uiterlijk moest denken; hij was als een ander mensch geworden. Niet zijne kleeding; maar zijn gelaat, dat van vreugde glinsterde, teekende die verandering. Één woord slechts kon hij uiten: ‘Gewonnen! gewonnen!’ en hij sprong, ja, hij danste het huis binnen, gevolgd door zijne Mevrouw, die niet wist wat dit vreemde gedrag beteekenen moest. In de kamer gekomen, overhandigde johann haar eenen brief. Deze was van den advocaat, die haar eenvoudig meldde: dat de regtbank uitspraak had gedaan, dat zij het proces gewonnen had, met de kosten, en dus in het volle bezit was getreden van het betwiste kapitaal en de renten. Verder meldde de brief niets, dan alleen dat johann, aan wiens komst te Keulen bepaald de gelukkige ontknooping te danken was, haar wel het liefst zelf met de bijzonderheden zou willen bekend maken.
Onbeschrijfelijk groot waren de vreugde en de dankbaarheid der moeder, der dochter en des zoons; want ook dezen waren op het geroep van johann toegeschoten. Mevrouw van halden had geene woorden om haar gevoel te uiten; hare eerste beweging was zich op de knieën te werpen, en den dankenden blik ten hemel te heffen; nu kuste zij hare kinderen, en dat deed haar goed; want haar overstelpt hart kreeg nu lucht in tranen. Het eerst had zij het vermogen der spraak terug, toen zij eenen blik op den trouwen knecht wierp, die het zalige tooneel niet met drooge oogen kon aan-
{==334==} {>>pagina-aanduiding<<}
schouwen. Zij ging naar hem toe, en hem bij de handen vattende, kon zij uit den grond haars harten zeggen: ‘Dank, beste johann! dank!’
Zoodra de aandoeningen een weinig bedaard waren, brandde johann van verlangen om zijn wedervaren mede te deelen, en Mevrouw van halden en hare kinderen waren niet minder begeerig om het te hooren. Wij hopen dat onze lezers evenzeer wenschen zullen de ontknooping van het raadsel te vernemen.
Toen johann te Keulen was aangekomen, was zijn eerste gang naar den advocaat, die hem met welwillendheid ontving, hem daarna met bijzondere naauwgezetheid ondervroeg omtrent al hetgeen hij van zijnen heer en meester zich herinnerde, en hem ten slotte gelastte, om met de papieren zich naar den president der regtbank te begeven, en ze dien magistraats-persoon-zelf te overhandigen. Johann voldeed aan dien last, en nu werd hij ook door den regter ondervraagd, die hem onder anderen vroeg, of hij goed het schrift van den Heer van halden konde herkennen. Johann antwoordde bevestigend. Daarop haalde de regter een beschreven stuk papier te voorschijn, en overhandigde het den braven knecht. Johann's wangen gloeiden van verontwaardiging toen hij daar het document, dat het ongeluk eener hem dierbare familie bevestigde, in handen had. Hij zag naar de handteekening, en geloofde dat nu zijn woord welligt van veel belang kon zijn. Daarom keek hij naauwkeurig; de handteekening kwam hem wel echt voor; maar hij wilde zoo gaarne neen zeggen. Hij hield het papier tegen het licht, en werd daarop zóó wit als het papier-zelf. - De regter, die hem zag ontstellen, vroeg naar de reden.
- Dat papier is eerst nà 1796 gemaakt! - riep johann, sidderende van ontroering. Hij had den naam gelezen van den fabrijkant, bij wien zijn vader gewerkt had, maar 't was niet de oude naam, die tot in 1796, toen de fabrijk afbrandde, was gebruikt.
De regter stond verbaasd, en nog denzelfden dag werd de fabrijkant opgeroepen om getuigenis der waarheid te geven. Hij verscheen op den bepaalden tijd, en zijne verklaring bevestigde de uitspraak van johann volkomen.
De fabrijkant verklaarde: dat het papier, waarop het stuk

{==335==} {>>pagina-aanduiding<<}
geschreven was, in zijne fabrijk was gemaakt, maar eerst nà 1801; zoo als bleek uit het merk: omdat het merk tot in 1796, alleen de voorletter h. van zijn eigen voornaam, hendrik, had gedragen, maar, sinds den wederopbouw der fabrijk en 't hervatten der werkzaamheden in 1801, twee voorletters vertoonde, zijnde h. en j.; de j. als voorletter van joan, den naam van zijn oudsten zoon, aan wien hij in 1801 deel in zijne zaken had gegeven.
Daarmede was de valschheid van het stuk bewezen, en de bedrieger ontmaskerd.
Von xanten onttrok zich door de vlugt aan den straffenden arm der geregtigheid; maar zijne zaken werden geliquideerd, en in een bloeijenden staat bevonden; zoodat Mevrouw van halden de dertig-duizend Thaler (van welke zij steeds den interest van zeven ten honderd genoten had) met den daarop verschuldigden interest, ten vollen ontving.
De uitkomst van dit geval bewees op nieuw de waarheid van het oude spreekwoord: dat er geene logen zoo snel is, die niet door de waarheid wordt achterhaald, en de dienst door johann bewezen leert ons, hoe deugd somwijlen zelve haar loon medebrengt: - van halden had eene weduwe en haren zoon te Amsterdam gered, en nu redde de zoon dier weduwe te Keulen de weduwe van halden en hare kinderen.

December 1855.




Aan eene moeder bij den dood van haar eenig kind.

Door Johs. Hilman.


Al heeft de dood uw vreugd heel 't leven door verbitterd, 
Wat donkren sluier hij u slingerde over 't hoofd, 
Toch richt ge uw oog naar 't licht dat door de wolken schittert: 
De star der hoop is niet verdoofd. - 
Het blaauw dat de aarde omwelft, verkondigt u Gods trouwe; 
Die kleure des geloofs blinkt u ten troost in rouwe! - 
Ontlook geen zesmaal voor uw kind de lenteroos... 
o, Gij berust in Hem, in christus, 't licht der waereld; 
Uw moederkroon is niet ontluisterd, of ontpaereld, 
Al leeft ge op de aarde kinderloos. 

{==336==} {>>pagina-aanduiding<<}

Verheerlijkt zweeft uw liefde, al ligt zijn stof in 't donker, 
Nog over uwen zoon; gelijk in 't schoon weleer, 
Toen steeds uw zachte blik als vriendlijk maangeflonker 
Of zonneglans straalde op hem neêr: 
Gij waart voor hem een dauw, verkwikkend als de regen; 
Een blijde dageraad; een stroom van louter zegen; 
Een kostbre levensbron; een zoele lentewind; 
Een Meimaand zonder end; een geur vol lieflijkheden, 
Ontwasemd aan 't plantsoen der bloemen uit Gods Eden, 
En...wat waart gij niet voor uw kind! 
 
Een bovenaardsche glans lag vonklend in uwe oogen, 
Als ge over 't slapend wicht bij 't wiegje u henenboog; 
Of, als door 't hoogst genot gezaligd, opgetogen, 
Uw oog zich spiegelde in zijn oog. 
Verheemlend was 't gezicht hoe 't kind u aan kon hangen, 
Begeerig, gretig om uw lessen op te vangen: 
Want gij genoot te saam; gij waart elkaâr genoeg; 
De vreugd was beider vreugd, de smarte beider smarte: 
Gij laagt elkander als begraven in het harte, 
Dat vroeg en laat eenstemmig sloeg. 
 
Wat was zijn blijdschap groot, als hij u koosde en streelde; 
In 't klautren op uw kniên al dartlend slagen kon. 
Hij zag alom u na in schalksche lnst en weelde, 
Zoo als de zonnebloem dc zon. 
Gelijk uw schaduw wilde ook hij u nooit verlaten; 
Wie hem te lokken zocht, geen vleierij mocht baten; 
Ach, ieder die hem zag, was hem zoo wèl gezind; 
Zijn blik, zijn stem, zijn taal, verteederde ieder boezem; 
Hij was een kostbre plant, een struik vol eedlen bloesem; 
Een roos zoo als men zelden vindt! 
 
Hoe smartlijk is 't, als gij terugziet in 't voorleden, - 
Wat beelden roept gij niet in uw herinring op! 
Wat bloemen strooide u 't kind, dat de aarde u schiep ten Edent 
Al voerde uw weg naar 's heuvels top, 
Langs doornenpaân: gij dacht aan distelen noch doornen; 
Maar neen, de weg was vlak voor u en d'eengeboornen, 
Die kozend om uw hals zijn armpjens hield gespreid; 
Zijn spel, zijn taal ontvonkte en streelde u van den morgen 
Tot d'avond; welk een hoop vervulde u in 't verborgen, 
Wat toekomst zaagt gij hem bereid! 

{==337==} {>>pagina-aanduiding<<}

De waereld lag in glans voor uwen eenling open; 
Een lieflijk uitzicht lachte op elken tred hem aan; 
Hoe veel was hier voor hem te wachten en te hopen 
Op de ingetreden rozenbaan! 
Wat mocht zijn geestigheid alreeds verwondring baren; 
Al telde hij nog niet een zestal levensjaren, 
Wat rijken aanleg lag zijn kunstmin niet ten toon: 
Wat kloekheid, wat vernuft liet hij u niet ontdekken 
Bij alles wat tot zijne ontwikkeling moest strekken 
In deugd en kracht, in 't nutte en schoon. 
 
Ja, jong versierde hem een kroon van rijper leven! 
Wat lessen dronk hij niet van uwe lippen in, 
o, Teedrc moeder! hem ten schntsgeest hier gegeven, 
Die, vol beleid, zijn kinderzin 
Voor leering minzaam wist te ontvlammen en te prikklen, 
Opdat naar eisch en kracht zich 't zieltjen mochte ontwikklen, 
En rijpen tot een vrucht voor tijd en eenwigheidl 
Neen, neen, zijn hart zou niet verkeerd zijn in gesteente, 
Noch zijn gevoel verkild, als zijn nu kil gebeente, 
Of 't grafzand waar zijn kistje in leit. 
 
Hoe sierlijk stak hij af in 't perk der vroege rozen, 
Als een uitheemsche bloem, haar schoonheid onbewust, 
Die lieflijk opengeurt, bij 't vriendlijk ochtendblozen, 
Wen haar de morgen wakker kust. 
En nu in 't koude zand ligt haar gestorven stengel, 
De lieve en teedre stem klinkt hier niet meer van d' Engel, 
De dood heeft zoo veel schoons niet in zijn bloei verschoond; 
Zijn oogjens sloten zich: die oogjens als 't gewemel 
Der starren vol van glans, en blaauw gelijk de hemel, 
Waar hij nu bij al de Englen woont. 
 
Het licht dat u bescheen, had eensklaps uitgeblonken, 
Uw helder vergezicht werd overdekt met nacht, 
Ach, onvertroostbaar scheen uw ziel in smart verzonken, 
Uw hart in wanhoop!...Maar wat klacht 
Uw mond ontvloeit, hoe staâg gij eenzaam zit te weenen, 
Ootmoedig ziet ge omhoog door uwe tranen henen, 
Erkennende, onder 't leed, uws kinds verhoogd geluk. 
o, Vrouwe! heil u! zoo wordt u 't verlies ten zegen, 
Uw lijdend hart zoekt troost, maar niet op aardsche wegen; 
Aan d' Almacht vraagt gij hulp in druk. 

{==338==} {>>pagina-aanduiding<<}

Gij zoekt naar bronnen die uit de aarde niet ontspringen, 
Uw kalme ziel vaart op naar 't onverderflijk oord, 
Waar de Englen om Gods throon het blij ‘Hozanna’ zingen: 
Daar zoekt gij wat niet de aard behoort! 
o, Heil u, vrouwe! werd een kelk zoo vol gegoten 
Met moedervreugd, eensklaps u van den mond gestooten, 
't Geloof, den grootsten schat, behieldt gij. Voor den Heer 
Buigt ge uwe kniên, om te aanbidden en te boeten; 
Vroom als maria, knielt ge aan uw Verlossers voeten, 
In kinderlijken ootmoed, neêr! 
 
Houd, houd uw blikken zoo naar 's Heilands Woord geslagen; 
Blijf immer vast als thands aan jezus' kruis geklemd! 
Gij voelt wat laafnis 't schenkt aan Hem om hulp te vragen, 
Die 't harte tot vertrouwen stemt. - 
Treft u een lang gemis, sterk zijt ge in dat vertrouwen; 
Wat ge in 't geloof verwacht, ontfangt ge eens in 't aanschouwen, 
Wijl gij vol hoop en liefde u neêrbuigt; als Christin 
Niet indringt door de wolk van Gods verborgenheden, 
Waarmede 't Hem behaagt Zijn weg voor ons te omkleeden: 
Zijn doen houdt diepe wijsheid in. 
 
Berustend zult ge u 't spoor tot uwen lievling banen. 
De liefde moet haar tol betalen hier met leed. 
Wie weet niet dat op de aarde een leven zonder tranen 
Nog niets van ware liefde weet! - 
Ween, droeve moeder! ween! - Maar dank ook in uw smarte 
Voor 't kinderlijk gevoel, dat licht schept in uw harte, 
U voor vertwijflen hoedt, en opleidt, door 't gebed, 
Tot Hem, Wiens bloed aan 't kruis voor allen werd vergoten: 
Geen wanhoop heeft uw hart bij 't graf uws kinds gesloten: 
't Geloof heeft u getroost, gered! 


Een soupé in eene gijzeling.

I.

Dit gesprek tusschen een eréditeur en een débiteur toont duidelijk aan: dat het om goed voort te komen niet genoeg is schoenen aan te hebben.
- Nu, Mijnheer wilkes! blijft het zoo? Is er niets aan te veranderen? Wilt ge volstrekt niet afzien van uw ongelukkig besluit? Zult ge mij...mij, waarlijk in de gijzeling doen zetten?

{==339==} {>>pagina-aanduiding<<}

- Dat moet ik wel doen, mijn vriend! Ik kan niet anders. Als ik 't niet doe krijg ik nooit een stuiver van mijn geld.
- Och, beste Heer wilkes! Het is nu vier jaren geleden dat ik u voor 't eerst gezien heb. Toen waart ge zoo goed en vriendelijk! Toen gaaft ge mij crediet, en zeidet geduld te willen hebben tot ik betalen kon! En nu...
- Heb ik alle geduld verloren; daar kunt ge op rekenen. Vier jaren! Wel, juist omdat het nu al vier jaren is dat ik u crediet heb gegeven, zonder ooit een penning van u te zien, ben ik mijn geduld kwijt. Ik wil er een eind aan maken...
- En mij ongelukkig voor mijn leven; in plaats van mij nog een korten tijd te blijven helpen...
- Ik dank je wel. Nog een korten tijd? Dat zoudt ge wel willen. Misschien hebt ge wel plan nog weêr een paar schoenen te nemen. Dat is ook veel gemakkelijker dan te betalen wat ik in de vier jaren reeds geleverd heb.
- Och, wilkes! Beste wilkes! vernietig niet op eens de aanspraken die ge hebt op mijne erkentelijkheid! Vier jaren geleden zat ik te huis, wijl ik geene schoenen meer aan de voeten had om uit te gaan. Ik was u vreemd en geheel onbekend, en toch hebt gij ze mij toen gemaakt en vertrouwd...en thans, nu mijn naam eenige bekendheid verkrijgt...
- Zeer juist, mijn waarde Heer! Gij veroordeelt u-zelven in 't geen ge daar zegt. Vier jaren geleden waart ge nog onbekend, en ik gaf u crediet, in 't vertrouwen dat ge wel een naam maken en dan uit de opbrengst uwer werken mij betalen zoudt. Maar nu krijgt ge naam; uw gedicht heeft aftrek; gij wint dus geld, en wilt mij evenwel niets op rekening geven! Zoo doen anderen van uwen stempel óók, en daarom moet ik ten aanzien van u en uws gelijken afdoende maatregelen nemen; al doe ik 't met leedwezen.
- Leedwezen? Neen, 't is niet aan leedwezen dat uwe hardheid mij doet gelooven. - Goede, beste Heer wilkes! wees redelijk! Ik bezit niets; niets; geen penning! Maar ik heb moed, en een goeden wil; zoo als ik altoos heb gehad; mijn vertrouwen zal mij niet te leur stellen, en ik beloof u...
- Ja, ja; gij wilt mij betalen met mooije woorden; maar daar vind ik langer geene rekening bij. Mijn goede wil heeft u vier jaren lang de voeten warm gehouden; maar bij uw

{==340==} {>>pagina-aanduiding<<}
goeden wil wordt mijne kas leêg en mijn haard koud. Intusschen heb ik geld noodig; - geld, zeg ik u! En om dat te krijgen zal ik u toonen niet meer zoo gek te zijn als ik geweest ben. Dus, 't is uitgemaakt. Wilt gij me niets oprekening geven?
- Maar, goede Heer wilkes! geloof toch! Ik deed het gaarne, indien ik maar kon.
- Best! opperbest! Met u is niet te handelen! Ik ben dwaas geweest, toen ik u van beter allooi achtte dan de andéren...maar nu is 't gedaan; ik laat mij niet langer voor den gek houden. Goeden morgen, waarde Heer! Lach maar om mij in uw vuistje; heel spoedig zult ge van mij hooren!
- Daar ik u niet overtuigen, en niet verbidden kan, Mijnheer! moet ik mij onderwerpen. Maar, geloof mij, gij doet er niet wel aan, uwe gewone goedheid zoo te onderdrukken.
- Ik heb er volkomen genoeg van.
- Dan moet ik mijne hoop enkel vestigen op God, Mijnheer wilkes! En dat doe ik. Als de menschen hem verlaten, heeft de arme dichter de Voorzienigheid...
- Nu, bid dan! Bid vlijtig, dat zij u spoedig kome helpen; want ge zult dadelijk meer van mij hooren.
Zoo sprekende vertrok de schoenmaker, ten hoogste misnoegd, en trok, rood van kwaadheid, de kamerdeur achter zich digt, dat het daverde.
- En dat speelt de groote heer! - bromde hij binnen 'smonds, den trap afgaande. - Dat verkeert in de groote wereld! Nu, ik zal 'm weêr fijne laarzen maken, om ze te verslijten op de buitenplaats van de Gravin van herfort, en ze mij te betalen met mooije woorden, en uitstel op goeden wil! Reken er maar op, vriendje! we zullen elkander nader spreken: dat zullen we!
Daarmede kwam hij op de straat, en ging op weg om zijn voornemen ten uitvoer te brengen.
De arme schuldenaar bleef alleen, in gedachten en uitzigten verloren, de eene nog zwarter dan de andere.
- In Gods naam, moed gevat! - riep hij eindelijk uit.
Toen wachtte hij zijn lot geduldig af.
Dat lot bleef niet lang weg. Het kwade heeft altijd de verdienste van zich te haasten, en overtreft dáárin ver het goede.

{==341==} {>>pagina-aanduiding<<}

De zon was nog aan den hemel toen de arme schuldenaar reeds in bewaring zat bij den baljuw, naar wien een geregtsbeambte hem was komen ontbieden en geleiden: bij den baljuw waar hij, met eene wacht voor zijne deur, geplaatst was in een niet aangenaam vertrek, in afwachting dat hij betalen zou, of voldoende borgtogt stellen.
Betaling of borgtogt! Moeijelijke vraagstukken, hoe zijt ge op te lossen; want jonge dichters hebben doorgaans geen geld, en vinden gemakkelijker rijke rijmen dan rijke borgen.

II.

Hoe een testateur het werk van zijn executeur testamentair kan verligten.
Het was te Londen, in den jare 1730, op een triestigen herfstmorgen, dat tusschen den schoenmaker en diens armoedigen begunstiger de zamenspraak had plaats gehad, die zoo bar was afgeloopen, en nu den laatsten in onvriendschappelijke betrekking bragt met den anders niet onaardigen baljuw.
De kamer waar de arme dichter zich bevond, was noch aangenaam, noch bekoorlijk gestoffeerd. De gevangene liep er met groote schreden in op en neêr. Zijne gedachten waren verward, en zijn bloed in hevige beweging; zoodat hij de afwezigheid van een betamelijk ameublement zelfs niet opmerkte. Wat hem bezig hield was echter meer de verbittering over de onmenschelijke handelwijs van wilkes, dan de bekommering over de moeijelijkheden waarin hij zich bevond.
Toen de gedwongen kluizenaar zich een paar uren met zijne eentoonige wandeling had bezig gehouden, was de avond gevallen, en het uur om te soupéren gekomen.
- Ach! - zuchtte de ongelukkige prooi van den onverbiddelijken schoenmaker - is het niet als of de menschen die men opsluit geen eetlust meer krijgen! Het verdriet van opgesloten te zitten is nog niet groot genoeg; men moet ook nog het knagen van den honger weten te verduren. Het soupé zal niet komen vóór eene stem uit mijne beurs het binnenroept. Maar hoe zou mijne beurs geluid kunnen geven, daar wilkes mij heeft doen gijzelen, zonder dat ik een penning bezat! Wonderlijke logica! De mensch doet arme drommels

{==342==} {>>pagina-aanduiding<<}
gevangen zetten, omdat zij geen geld hebben, en laat even wel de zorg om zich te voeden aan hen-zelven over! O, gij grootmoedig en wijs geslacht!
Onder het uiten van zulke bespiegelingen, terwijl zijn eetlust al grooter werd, wandelde hij nog steeds op en neêr; maar eindelijk een der twee houten stoelen ziende, die met eene ruwe tafel de meubelen van zijn gedwongen verblijf uitmaakten, vatte hij dien aan en zonk er op neder.
- Welnu - zoo ging hij in zijne eenzaamheid voort - laten wij trachten onze gedachten te regelen! Ik zal hier tijd hebben om te overleggen en plannen te maken. Wat zou er mij in belemmeren? Zeker niet het schamele nachtlampje, dat daar staat, en welks flaauwe schijn mij wel niet zal verstrooijen. Arme kleine pit, die uw best doet om licht te geven, zonder het duister in dit hol en leêg vertrek te kunnen overwinnen: uwe kwijnende schemering is een treffend beeld van de hoop die uitgaat in mijne ziel. Men heeft er wèl aan gedaan ons bijeen te plaatsen! Uw en mijn bestaan zullen geen langen duur hebben. Gij sterft welhaast als men u niet spoedig olie geeft, en ik even spoedig als men mij geen eten brengt.
Toen de arme gevangene tot zoo ver met zijne alleenspraak gevorderd was, werd er aan zijne deur geklopt.
- Binnen! - riep de dichter, met het nieuwsgierig verlangen, dat ieder gevangene in zulke omstandigheden aangrijpt, daar elke bijzonderheid dadelijk een straal van hoop werpt op zijn duisteren geest.
De deur ging open, en een onbekend heer trad binnen.
De ingekomene was met smaak gekleed, en onderscheidde zich terstond door zijne voorname houding; maar inzonderheid door zijn minzaam gelaat.
- Mijnheer! - zeide hij tot den gevangene, na een ongedwongen hartelijken groet - ik stoor u misschien, maar bid om verschooning. Ik kom hier opzettelijk om u te zien. De goede baljuw, die 't voorregt heeft u in bewaring te hebben, is, op mijn verzoek, zoo vriendelijk geweest mij den toegang tot u gemakkelijk te maken. Daar ben ik hem dankbaar voor, en nu wensch ik mij geluk met onze ontmoeting.
De dichter zette groote oogen op, en de verwondering stond op zijn gelaat geprent; want hij had den bezoeker nimmer gezien.

{==343==} {>>pagina-aanduiding<<}

- Ik geloof niet, Mijnheer thompson! - ging deze voort - de eer te hebben van bij u bekend te zijn.
- Het is zoo, Mijnheer! Maar mijn geluk schijnt grooter te zijn dan het uwe; want het is als of ik bekend ware bij u.
- Van naam, Mijnheer thompson! Ik heb uwe ‘Jaargetijden’ gelezen, en er alle de schoonheden van genoten.
- Mijnheer! - riep thompson uit, met inwendige aandoening, maar toch ook met half kinderlijke vreugde - ofschoon ik nog niet weet met wien ik de eer heb te spreken, ben ik toch in mijn hart getroffen door uw bezoek en hetgeen gij mij zegt. En dat ge tot mij gekomen zijt in dit uur, en in deze plaats, bewijst mij, dat hetgeen ge mij zegt wèl gemeend is.
- Kent gij kean? - vroeg de bezoeker.
- Kean? Zijn naam is op aller lippen! - riep de dichter met groote verwondering uit.
- Welnu, dan zijt ge thans even zoo ver als ik. Gij, waarde Heer thompson! kent mij dus ook bij name!
- Wat zegt gij? - hernam de gevangene. - Zou 't mogelijk zijn! Hoe! zoudt gij waarlijk kean zijn? Gij, die belang in mij stelt!
- Ik ben kean-zelf; kean in eigen persoon, wiens bezoek u inderdaad van de opregtheid en welgemeendheid van zijnen lof verzekert, en die er nu opgetogen van is twee mannen van verdienste bijeen te hebben gebragt, die elkander op den enkelen naam af herkennen en waardeeren. Ja, mijn vriend! het is de acteur kean met wien gij spreekt, en, wat méér is, die u verzoekt om de eer te mogen hebben van hier met u te soupéren.
- Hier? Met mij? - vroeg thompson op een klagenden toon - terwijl hij met een lang gezigt een blik rondom zich wierp - Weet gij dan niet, helaas! hoe 't gesteld is met het soupé van een gevangene - die niet soupeert?
- Neen - sprak kean - en ik maak mij daar ook niet ongerust over; want ik heb daarin voorzien. Ik heb toegevendheid genoeg bij u verwacht, om te durven hopen dat gij 't niet kwalijk zoudt nemen, als ik een paar schotels deed klaar maken, en hier bezorgen.
- Mijnheer kean! uwe wijze van handelen is zoo beminnelijk, zoo verpligtend, dat men u onmogelijk wederstaan kan.

{==344==} {>>pagina-aanduiding<<}

- Gij neemt de uitnoodiging dus aan?
- Als of wij elkander reeds twintig jaren hadden gekend.
Thompson, doorgaans afgetrokken en somber wanneer hij alleen was met zijne ernstige Muze, wist zich naauwelijks, in ongedwongen blijmoedigheid zoo nabij een kunstenaar met wien hij gevoelde te sympathiseren, en tegenover een man die hem met broederlijke vriendschap te gemoet kwam, of een straal van zijn beminnelijk, vertrouwelijk gemoed, en van 't genie van zijn verheven geest, verspreidde een glans van nieuw en hooger leven over al zijne trekken. Betooverd door de hartelijkheid, de gemanierdheid, en de aangename redenen van zijnen gastheer, liet ook hij alle pligtplegingen ter zijde, en gaf zich geheel, en met geestdrift, over aan de inspraken van zijn vernuft en van zijn gevoel.
- Nemen wij dan stoelen en zetten wij ons! - hervatte kean, toen, op een wenk dien hij naar buiten gegeven had, de schotels en een paar flesschen Champagne waren opgedragen, wier ensemble, in de schatting des dichters, allergunstigst afstak bij dat van het avondeten 't welk hem anders zou zijn ten deel gevallen.
Het soupé was heerlijk en gekruid met vernuft en tintelend van vrolijkheid. Het gesprek liep onafgebroken over poëzij en tooneel, letteren en vriendschap. Drie uren lang zaten de nieuwe vrienden al etende en klinkende, maar bovenal pratende en schertsende, bijeen. - Aangename tafelgesprekken zijn altijd de ware ambrozijn en nectar voor beschaafde geesten en harten vol kunstgevoel.
Toen hij deze drie uren met zijn even zoo edelmoedigen als zonderlingen bezoeker had doorgebragt, waagde thompson 't eindelijk, nog half beschroomd, aan kean te vragen: wat hem, jong Schotsch poëet, die te Londen nog naauwelijks bekend werd, toch wel het bezoek van zulk een voltooiden, beroemden kunstenaar had kunnen waardig maken.
- O, waaraan heb ik 't te danken! - riep hij uit - dat gij - gij zoo grootmoedig mij kwaamt opwekken uit het graf bij dezen baljuw, en tot mij kwaamt met dien hemelschen troost in mijne ongenade!
- Aha! Mijnheer thompson! ik begin te merken dat ge nieuwsgierig zijt - sprak kean - maar vermits we reeds aan het dessert zijn, vergeef ik u dat. Onder 't dessert komen

{==345==} {>>pagina-aanduiding<<}
méér geheimen aan 't licht, en ik wil u 't mijne dan nu óók maar zeggen. Komaan! Laat ons eens over zaken spreken!
Die inleiding was niet geschikt om de nieuwsgierigheid van den jongen dichter te doen verminderen. Wij behoeven dan ook niet te zeggen dat hij geheel gehoor was.
- Ik luister! - zeide hij, toen zijn gastheer niet dadelijk begon.
- Gij weet niet, waarde thompson! en ik kan u moeijelijk beschrijven, wat ik u verschuldigd ben.
De jonge poëet zag den beroemden spreker met groote verwondering aan, en hield bijkans den adem in, om geen woord te verliezen.
- Maar ik ben er ook van ganscher harte erkentelijk voor - vervolgde kean, na een kort zwijgen, als of hij zich beraadde om 't geen hij zeggen wilde goed voor te dragen. - Daardoor hebt gij, mijn beste thompson! eene schuldvordering ten mijnen laste van honderd pond Sterling, en ik ben hier gekomen om met u af te rekenen.
Nu te zeggen wat er in het hart van den behoeftigen jongen kunstenaar, bij 't hooren van die verrassende, duistere woorden omging, zou moeijelijk zijn. Ontroerd, half verrukt, half vernederd, zeide thompson op eenigzins pijnlijken toon:
- Mijnheer kean! hoe kunt ge aldus den spot met mij drijven! Ik ben reeds zoo ongelukkig, dat iemand, wien ik niet weet ooit gekrenkt te hebben, waarlijk niet noodig heeft mijne teleurstellingen te vermeerderen.
- Mijn beste, jonge vriend! - hernam de kunstenaar - gij bedroeft u ten onregte. Ik zou geen regtschapen man moeten zijn, als ik 't voornemen had u te misleiden. Voor 't overige, mijn vriend! zie hier wat beter dan ik-zelf u overtuigen kan van 't geen ik u zeg.
Dus sprekende opende kean zijne portefeuille, en nam er eene nieuwe banknoot uit van honderd pond, en lag die opengespreid op de ruwe tafel.
Thompson was niet overtuigd, maar hij zag de banknoot met verwondering, en zonder de minste vijandschap aan.
De grootmoedige schouwspeler ging voort:
- Wat ik u zeide, mijn vriend! is naauwkeurig de waarheid, en wilt ge méér weten omtrent het ontstaan der schuld, die ik nu afbetaal, hoor dan hoe zij in de wereld is gekomen,

{==346==} {>>pagina-aanduiding<<}
zonder dat gij iets er van wist. Ik was ziek. Ik leed aan eene dier krankheden van verveling, die ongelukkiglijk in ons land zoo gewoon zijn. Mijn toestand werd met elken dag erger; zoodat ik niet anders kon denken dan er welhaast onder te zullen bezwijken. Ik onderwierp mij, wijl ik niet anders kon, aan het lot dat mij scheen opgelegd, toen een gelukkig toeval uwe ‘Jaargetijden’ in mijne handen deed vallen. Ik doorbladerde uw gedicht, maar het bleef er niet bij; ik las het geheel, en herlas het, en het onuitsprekelijk genoegen dat elke lezing mij gaf, en de schat van denkbeelden waarmede zij mijn geest verrijkte, en de nieuwe denkbeelden die ze in mij opwekte, hebben mij sinds eene maand aan het leven, aan mijne kunst, aan mij-zelven, teruggegeven. Het heeft mij tot een nieuw, misschien ook beter mensch gemaakt. En vindt ge nu niet zelf, dat zoo iets wel waardig is erkend te worden? - Daarover peinzende kwam er eene gedachte in mij op...
Dit zeggende vestigde hij een blik vol hartelijke goedheid op den jongen dichter, en ging toen voort:
- Daar ik eenig geld en goed heb overgewonnen - zeide ik in mij-zelven - is 't niets meer dan billijk dat ik mijn testament maak, en elk van hen aan wien ik verpligting heb, daarin met een klein legaat bedenke...
Thompson verloor geen woord van dit alles, maar begreep er nog niets van.
- Ziedaar, mijn vriend! hoe ik er toe gekomen ben om ook honderd pond Sterling te vermaken aan den dichter van de ‘Jaargetijden’. Deze kleinigheid en méér dan dat ben ik in gemoede verschuldigd aan den zanger die mij genezen heeft, véél méér dan het dubbel dier som, dat ik betalen moet aan onzen beroemden doctor s., die mij ongehinderd zou hebben laten sterven. Maar nu vernam ik dezen middag, dat een onbarmhartig schuldeischer u hier had doen gijzelen...
- Helaas! Helaas! Mijnheer kean!
- En toen kwam mij iets zeer eenvoudigs voor den geest. Ik begreep, namelijk, dat ik mij ook wel 't genoegen verschaffen kon u mijn legaat nu zelf uit te betalen, nu gij 't noodig hebt, of althans nuttig kunt gebruiken; en dat dit beter ware dan de zorg voor de uitkeering over te laten aan mijn executeur, die waarschijnlijk het genoegen niet zou kunnen

{==347==} {>>pagina-aanduiding<<}
hebben 't u te voldoen, dan op een tijdstip waarop 't u onverschillig zou zijn of gij 't kreegt of niet. Nu kent ge, Mijnheer thompson! de klare en wettige beweegreden, die mij heeft aangedreven om u te komen bezoeken, en ik durf hopen dat gij er niets meer in vinden zult, dat u stoffe kunne geven tot leedwezen of beklag.
De edelmoedige kean eindigde zijne opheldering met den jongen dichter vol hartelijkheid de hand te reiken, en deze vatte die en drukte haar in geestvervoering; maar op hetzelfde oogenblik wierp hij zich aan de borst van zijn ondubelzinnigen vriend en omarmde hem met vuur, terwijl tranen van erkentelijkheid langs zijne wangen vloeiden.
Meer was er niet noodig om deze twee verdienstelijke mannen, die elkander drie uren te voren nog nimmer hadden gezien, voor altijd tot vrienden te maken.
De Voorzienigheid had het vertrouwen van den dichter der ‘Jaargetijden’ op Hare goedheid schitterend vervuld en bevestigd.
- Ach, kean! mijn edele vriend! - riep thompson uit - er zouden geene ondankbaren zijn, als men er zich op verstond wèl te doen! Er zouden geene ondankbaren zijn, als men weldeed gelijk gij!
- Er zou - antwoordde kean - in 't weldoen geene verdienste liggen als ieder u, mijn vriend! evenaarde!
Zoo, hand in hand, beide met een hart vol gevoel, bragten gastheer en gast nog eenmaal een toast aan de kunsten en aan de vriendschap.
Daarop sloten zij elkander nog eens in de armen, en de acteur verliet den poëet, na hem tegen den volgenden middag bij zich aan tafel te hebben genoodigd.
Thompson betaalde de schuldvordering van den onverbiddelijken schoenmaker, en was weder vrij. Teruggegeven aan zijn werk, aan de dichterlijke scheppingen die hun ontstaan van hem verbeidden, riep hij, opgetogen, een grappig vaarwel toe aan zijn kortstondigen kerker, aan 't soupé der gevangenen, en aan de pit der nachtlamp die reeds was uitgegaan, doch niet gelijk zijne hoop - zoo als hij gedacht had; - maar gelijk 't vuur zijner verbittering tegen wilkes, en zijner vrees voor eene rampvolle toekomst.
De volgende dag was naauwelijks aan den hemel, of hij ging

{==348==} {>>pagina-aanduiding<<}
op weg, om ook zijne andere schuldeischers te voldoen. Vroeger kón de brave zanger daar niet meê beginnen.
Eenigen hunner hadden hem, uit wantrouw, tegen woekerprijzen geleverd; maar hij-zelf gaf ruchtbaarheid aan de handelwijze van kean, en de invloed dier daad van bewondering, en de nu blijkende eerlijkheid van den talentvollen schuldenaar, bragt hen tot redelijker denkwijze, en maakte hem de afrekening ligt.
Om hunne billijkheid te erkennen bleef thompson bij allen die hem geleverd hadden, behalven bij éénen, dien wij wel niet te noemen hebben. De jonge dichter veranderde van schoenmaker, in weerwil van alle betuigingen van onderdanigheid, en van alle aanbiedingen van crediet, waarin wilkes zich uitputte. De man verwenschte nu die krachtdadige maatregelen van gisteren, waarvan hij zich niets dan goeds en aangenaams had voorspeld, en die, ja, hem zijn geld hadden bezorgd; maar nu zij ruchtbaar werden, hem overal deden nawijzen als de hardvochtige schoenmaker die den dichter thompson had doen gevangen zetten.
Van toen af werd het lot des dichters beter en beter; ééne enkele daad van grootmoedigheid verhelderde geheel zijn bestaan.
Zijne ontmoeting met kean was in weinig dagen door geheel Londen bekend, en dit droeg zoo veel bij tot de bekendheid van hem-zelven en zijn werk, dat er binnen zes maanden tijds twee uitgaven van zijne ‘Jaargetijden’ geheel werden uitverkocht.

(Naar 't Fransch.)

Oude spreuken.

(Ingezonden.)

Wijs niet op de gebreken van anderen met een vuilen vinger.

Hoog leven brengt de menschen laag.

Op een grafsteen stond: Wat ik behield liet ik na aan anderen; wat ik aan de armen gaf bezit ik.


{==349==} {>>pagina-aanduiding<<}

Mengelwerk.

Haar morgen en haar avond.

Novelle.

Door J. Chr. Gewin.





I.

Indien gij vóór ruim negen-en-veertig jaren geleefd en u voor deze vensterramen hadt bevonden (op de tweede verdieping van een huis op de Heerengracht te Amsterdam), dan had zich een ander tooneel aan uw oog vertoond dan ge nu moogt aanschouwen. Thans is alles duister daarbinnen, in die groote zaal, - toen was daar alles licht, glans en leven. Deftige, vrolijke, stemmige en dartele mannen, vrouwen, jongelingen en meisjes zoudt ge daar hebben gezien, in kleine groepjes bij elkander of in bonte mengeling dooreen wemelende: bijna allen met den glans der vergenoegdheid op het gelaat. Doch uw blik zou zich spoedig hebben gevestigd op een sierlijk gekleed, schoon, jong man, die zich in gindsche breede vensterbank had nedergezet aan de zijde eener bloeijende jonkvrouw. En ook dadelijk zoudt gij de oogen van hem hebben afgewend, om ze alleen te gebruiken tot het aanschouwen, het bewonderen der liefelijke gestalte die hij met zijn regterarm omvat hield. Wel mogt hij er trotsch op zijn, dat dit bevallige wezen - uit den aanzienlijken kring harer bewonderaars - hém had uitverkoren om haar naar het altaar te geleiden, haar de zijne te noemen. Wel mogt hij zich rijk gevoelen als hij haar aanzag, haar in zijnen arm drukte, nu zij, door het heden ingezegend verbond, zijn eigendom, zijne gade was geworden. Want zij was een heerlijke schat - schitterende van schoonheid, vol van bevalligheid, zachtheid en liefelijkheid. Met het waas der onschuld over het bekoorlijke gelaat, staarde zij hem nu en dan met heldere, schitte-
{==350==} {>>pagina-aanduiding<<}
rende oogen, als ter sluik aan, om bijna even spoedig die vriendelijke starren weêr te bedekken met de fluweelen oogleden en de zijden wimpers, verschrikt als ze werd door het vuur dat haar uit zijn oog te gemoet blonk. Wel mogt dat haars vaders met welgevallen rusten op zijne lievelinge, - wel mogt de blik harer moeder zich met eenigen trots vestigen op de aanvallige gestalte harer éénige dochter, als zij haar
vergeleek met de schoonste maagd uit den ganschen kring, en zij dan met de meeste onpartijdigheid den krans der overwinning aan haar kind meende te moeten toekennen.
Wat was zij gelukkig - de een-en-twintig-jarige odilde, - sedert dien morgen Baronesse de v**! Opgevoed in den schoot der weelde, was haar leven daarhenen gevloeid als een helder beekje, dat, kronkelend door liefelijke landouwen, langs boschrijke heuvelen en bloemrijke velden, tot hiertoe was voortgedarteld, om verder, in vereeniging met een breeder stroom - en daarmede als ineengesmolten - zachtkens voort te kabbelen langs lagchende oevers, om eindelijk zaam te vloeijen met het onafzienbare meir der eeuwigheid. - Wat was haar verleden helder; van wat glans en luister het heden omgeven; welk eene schitterende toekomst blonk haar te gemoet! Innig beminnende, hartstogtelijk bemind door den man harer keuze; aangebeden lievelinge harer ouders, wier eenig overgebleven kind zij was; rijk; geacht en bemind door allen tot wie zij in eenige betrekking stond; gezond, schoon, in den bloei der jaren, - o, zeg mij, kunt ge mij een gelukkiger wezen op aarde aanwijzen, dan odilde, op dien feestdag, in die schitterend verlichte zaal, in die ure, waarin zij, aan de zijde haars echtvriends, de komst der reis-calêche verbeidde, die hen aan het bespiedend oog der menigte zou ontvoeren, om geheel voor en door hem te leven en te ademen, aan wien zij haar toekomstig lot vol liefde had toevertrouwd?

II.

Thans bevinden wij ons te Parijs.
Wanneer gij eens even met mij wilt gluren door dat kleine venster op de vierde verdieping in eene der achterstraten dezer wereldstad, dan ontwaart ge een klein en schamel vertrek, waarin - behalve een ledekant - twee stoelen, een

{==351==} {>>pagina-aanduiding<<}
kastje, eene tafel en eene kleine kagchel het gansche ameublement uitmaken.
Die oude vrouw, met dat eenvoudig mutsje - waaruit eenige grijze haren te voorschijn komen - met dat gerimpeld gelaat en die ingevallen kaken, was ook eenmaal rijk en - schoon. Hare nu met een koperen bril gewapende oogen waren eenmaal in staat, een heir van aanbidders tot haar te lokken, en hebben vroeger geschitterd, door vrij wat meer licht omgeven dan die kleine lamp daar thans op werpt. Die verdroogde, bevende handen waren eens blank als versch gevallen sneeuw, en zachter dan fluweel, en het was een genot, daar een kus op te drukken, of een bewijs van genegenheid door die, toen schoon gevormde vingeren te ontvangen. Ook zij werd eenmaal innig bemind, en koesterde eene onverdeelde, warme liefde voor den vriend haars harten. Ook haar lachte eene heerlijke, glansrijke toekomst tegen, en de zon haars geluks straalde zoo onbewolkt en zoo helder aan den hemel, dat ze niet scheen te kunnen ondergaan, vóór dat zij, aan den avond van haar leven, de door den glans vermoeide oogleden zachtkens zou laten digtvallen.
Wenscht gij hare levensgeschiedenis te kennen? Welaan! ik wil u die verhalen.
Hester b** - dit is de naam dier vrouw - is de dochter van een rijk en aanzienlijk koopman. Eene der grootste handelsteden in Holland is hare geboorteplaats, en was hare woonplaats tot op den dag van haar huwelijk. - Naauwelijks had zij twintig zomers doorleefd, toen zij op een bal, ten huize van een der vrienden haars vaders, in kennis kwam met den Baron richard - wiens geslachtsnaam ik hier om bepaalde redenen verzwijg. - Deze Baron richard stamde af uit eene oud-adellijke Fransche familie, wier aanzienlijk vermogen, tijdens de eerste revolutie, nog al aanmerkelijk had geleden. Als attaché bij de Fransche Ambassade te 's Hage, bevond hij zich nog eerst sedert korten tijd in Holland, toen hij in de balzaal aan hester b** werd voorgesteld. Hij was een schoon, verstandig en fijn beschaafd man, van even zes-en-twintig jaren, wiens uiterlijk niet kon nalaten indruk te maken op ieder jong meisje in wier nabijheid hij zich vertoonde, en het zal dus niemand verwonderen, dat hij ook hester's aandacht boeide. Te meer moest dit het gevolg zijn van zijn verwijlen

{==352==} {>>pagina-aanduiding<<}
in hare nabijheid, daar hij, sedert hij aan haar was voorgesteld, zich bijna uitsluitend met haar bezig hield, in zoo verre de beleefdheid jegens de overige gasten hem dit veroorloofde. Zijne gesprekken met haar, zoo gunstig onderscheiden van, en zoo verre verheven boven de beuzeltaal die zij gewoon was te hooren uit den mond van de meesten harer vereerders, deden het geestige en verstandige meisje met genoegen luisteren naar zijne woorden: de denkbeelden door hem geuit, de gevoelens door hem aan den dag gelegd, waren zoo juist de weêrklank van wat zij-zelve meermalen gedacht en gevoeld had; de bescheiden blik van zijne geestvolle, donkere oogen verried zoo onwedersprekelijk eene ziel aan de hare verwant - wekte eene zoo zuivere sympathie bij haar, dat, toen zij nog naauwelijks een uur in zijn bijzijn had gesleten, het haar was als of zij den baron reeds jaren lang had gekend, en 't haar eene onmogelijkheid toescheen, dat die man nog vóór weinige minuten een vreemdeling voor haar was, van wiens bestaan zij eenige uren geleden nog volkomen onbewust was.
Dat ook zij een gelijken indruk bij hem achterliet, toen de ure des scheidens had geslagen, bleek haar weldra op het ondubbelzinnigste. Toen hem eenmaal de toegang tot het huis van hester's vader was verleend, werd hij daar zeer dikwerf gezien. Alhoewel zij woonde in eene stad, verscheidene uren van de residentie verwijderd, 't was als of die tusschenruimte voor hem niet bestond, of althans als door een tooverslag kon worden weggenomen; want bijna dagelijks bragt hij weldra een enkel of ook wel meer uren van den avond in hare nabijheid door; 't zij dan in hare woning of in de gezelschappen die zij door hare tegenwoordigheid opluisterde.
Niet lang - nadat richard de bekentenis zijner liefde voor hester had afgelegd, en hij de overtuiging had ontvangen, dat hij haar dierbaarder was dan eenig ander wezen op aarde - bleef hunne wederzijdsche genegenheid een geheim voor de wereld. Daar de goedkeuring van beider familiën het zegel drukte op hunne teedere betrekking, werden zij weldra in den echt verbonden. De ouders van den baron hadden wel liever gezien dat zijne keuze ware gevallen op eene, wier voorouders in aanzien en stand met de zijne konden gelijk geacht worden; maar de rijkdom van hester's vader wierp een zoo aanzienlijk gewigt in de schale, dat deze geheel naar

{==353==} {>>pagina-aanduiding<<}
hare zijde oversloeg, en het gebrek aan adellijke voorouders werd opgewogen door het vooruitzigt op rijke afstammelingen, die dan toch tevens den naam en de titels van hun geslacht zouden dragen en deelachtig worden.
De eerste schaduw die op den schitterenden gelukstaat der jonge vrouw werd geworpen, was de benoeming van den Baron richard tot eene hoogere betrekking, bij het gezantschap te Weenen. Maar het was eene ligte schaduw; wel smartte het haar, dat zij hare teeder beminde ouders moest verlaten; doch de innige liefde die zij voor haren echtgenoot koesterde, de aan aanbidding grenzende teederheid waarvan zij het voorwerp was, en die in ieder van richard's handelingen doorstraalde, vervulden toen zoodanig haar hart, dat elke andere genegenheid werd teruggedrongen in eene zoo enge ruimte, naauwelijks genoegzaam om die het leven te doen behouden.
Gaarne volgde zij hem dan ook - nadat de aandoeningen des afscheids door zijne liefkozingen en betuigingen van verknochtheid als weggevaagd waren - naar Oostenrijks glansrijke hoofdstad; en zij zou hem gevolgd zijn al ware hij in ballingschap gezonden naar Siberië's onherbergzame oorden, of naar eene onbewoonde rots in het midden van den Oceaan. Want haar hemel vond zij aan zijn harte, - warmte en licht straalden haar toe uit zijne donkere liefdevolle oogen, en al wat haar omringde ontving, voor haar, zijn glans en zijne schoonheid alleen door zijne nabijheid; zonder hém was de wereld haar een graf, de Natuur het rouwkleed, daarover uitgespreid. En vraagt ge: of hij minder lief had dan die vrouw, wier aanwezen zoo geheel aan het zijne was verbonden, die slechts door hem leefde en ademde? ‘Neen! o, neen!’ zou hij u geantwoord hebben; ‘mijne liefde is sterker dan de hare, want ik heb haar een zwaar offer gebragt, terwijl het verlaten der ouderlijke woning eene opoffering is die daartegen niet kan opwegen’; en daar zou veel waarheid zijn geweest in deze woorden, indien hij-zelf zoo sterk ware bevonden als hij zich waande, en zijne liefde hem de kracht had verleend tot het ongeschonden houden der belofte waarvan dat offer het gevolg was geweest.
Heerlijk ontwikkeld, naar ligchaam en ziel, trad richard de wereld in, toen hij den mannelijken leeftijd bereikt had.

{==354==} {>>pagina-aanduiding<<}
Wel mogt het oog zijner moeder eenigen trots verraden, wanneer het rustte op dien zoon; wel mogt de blik zijns vaders met welgevallen op hem staren, terwijl hij daar voor hen stond, te midden van een uitgelezen kring, schitterende door zijn vernuft, bewonderd om zijne talenten en zijne vele kundigheden, geacht om zijne edele beginselen, zijn ridderlijken moed, en bemind om zijne bescheidenheid, goedheid en hoffelijkheid, wie eene gepaste fierheid en vastberadenheid ter zijde stonden, zonder dat eene van die allen een der anderen verduisterde of belemmerde. Wel mogt het hart van menig jeugdige schoone sneller worden bewogen, bij het erkennen van zoo vele edele hoedanigheden, en het aanschouwen van de heerlijke vormen waarin die gehuld waren.
O! ware hij gebleven zoo als hij toen was! Dan zou het zaad des geluks, dat was ontkiemd in zijn gemoed, zich heerlijk hebben ontwikkeld, welige bladeren en liefelijke bloemen hebben voortgebragt, uit wier kelken welriekende geuren mogten oprijzen, en opstijgen naar den hemel, gelijk weleer de reukwalmen van het altaar, - gelijk nog heden het dankoffer uit het hart des stervelings, om voor den troon des Hemelschen Vaders te getuigen van den ootmoed en de dankbaarheid Zijner kinderen: - en het zou niet verstikt zijn geworden door de gifplant, uit de begeerlijkheid ontsproten, door den hartstogt gevoed, wier pestwalm zijn verstand benevelde, zijne zielskracht verlamde, het edele en goede in hem verdoofde, en de bloemen der vreugde deed verwelken, die eenmaal bloeiden voor haar, wier liefde hij minder sterk achtte dan de zijne.
Uw schoonheidsgevoel wordt pijnlijk aangedaan wanneer gij een schoon voortbrengsel der kunst door eene schennende hand ziet verminken, en een kreet van smart ontsnapt daarbij aan uwen boezem; maar is het geen diep bedroevend, hartverscheurend schouwspel, het pronkstuk der schepping - naar het beeld Gods geschapen - door het vuur van den hartstogt te zien verschroeijen en verschrompelen, en vervormen tot een afzigtelijk wezen, waarvan de engelen het gelaat met droefheid afkeeren, en waarop de reinen van harte met diep mededoogen en afschuw staren: te meer wanneer dat wezen op een hoog standpunt van beschaving, in eene verheven

{==355==} {>>pagina-aanduiding<<}
maatschappelijke betrekking geplaatst was? en uitblonk door schitterende gaven en voortreffelijke hoedanigheden?
Niet lang had hij zich als medespeler op het schouwtooneel der groote wereld vertoond, of hij zag zich omringd door een aantal jonge mannen, waarvan enkelen hem bewonderden, velen hem benijdden, om den opgang dien hij maakte, om den voorrang die hem werd geschonken, - eenigen hem beschouwden als een uitmuntend medgezel in hunne losbandige vermaken en ongeoorloofde uitspanningen, wiens onervarenheid hoop gaf op stoffelijke voordeelen, waaraan hunne uitgeputte middelen maar al te zeer behoefte hadden.
Onbevangen liet hij zich lokken in hunnen kring, verrukt door hunne vriendelijkheid en innemende manieren; en daar die jongelieden tot de eerste geslachten des lands behoorden, kwam in zijn edel en schuldeloos hart zelfs niet eene schemering op van het denkbeeld, dat onder zoo schoone en onberispelijke vormen iets laags of gemeens kon zijn verscholen. Onbedwongen bewoog hij zich in hun midden; te meer, daar zij sluw genoeg waren om hem slechts langzaam, met bijna onmerkbare schreden in hun net te lokken, met geduld het geschikte tijdstip afwachtende om hem dat over het hoofd te werpen, en hem het ontkomen schier onmogelijk te maken, tot dat hun doel zou bereikt, hunne verwachtingen zouden vervuld zijn. Daar werd gespeeld in hunne bijeenkomsten: maar in welke kringen gaf men zich niet somwijlen of dagelijks aan dat vermaak over? Daar werden groote sommen op een enkelen avond gewonnen en verloren: maar behoorden die spelers niet tot de aanzienlijkste familiën, en moesten die sommen niet betrekkelijk gering geacht worden, als men het oog hield op de middelen waarover zij vermoedelijk konden beschikken? Die hooge inzetten zouden richard hebben moeten afschrikken, daar het vermogen, waarmede zijne betrekkingen in hunne eigene en zijne behoeften moesten voorzien, niet in juiste overeenstemming was met den rang dien zij bekleedden; maar hij won veel, en gestadig, en hoe lang zou hij dus niet, ook al ware de fortuin hem nu en dan minder gunstig, aan de daar gestelde eischen kunnen voldoen, zonder de perken te overschrijden, hem gesteld door dat betrekkelijk gering vermogen? En bleef hem niet altijd de weg open tot een veiligen en eerlijken terugtogt, wanneer het gevaar dreigde, dat

{==356==} {>>pagina-aanduiding<<}
hij de door wijsheid en voorzigtigheid aangewezen grenzen zou moeten overschrijden? Hij achtte dit toen ontwijfelbaar: doch later leerde hem de treurige ondervinding dat er hindernissen konden worden opgeworpen, die hem dien weg versperden. Zelfs al ware het hem gelukt, de verwijtingen zijner vrienden - dat hij laaghartig de kansen tot verlies ontdook, lafhartig vlugtte, toen er gevaar voor zijne beurs begon te te bestaan - te ontduiken of te ontzenuwen, - dan nog zou hij uit zijn eigen boezem een tegenstander hebben zien oprijzen, die hem den terugkeer langs dien weg betwistte en bijna onmogelijk maakte. Het spel was hem tot eene behoefte geworden. Hartstogtelijk hing zijne ziel aan de kansen: zonder dien dagelijkschen prikkel was hem het leven een zouteloos kinderspel geworden; en, ofschoon zijne betere gewaarwordingen hem terughielden van iedere andere uitspatting, waaraan zijne vrienden zich zoo ruimschoots overgaven, in dat eene was hij afgedaald tot hun zedeloos standpunt, ja, zij moesten het hem weldra gewonnen geven in vermetelheid en roekeloosheid.
Onder het aantal dergenen die afwijken van de paden des regts en der geregtigheid, is welligt voor geen hunner de terugkeer moeijelijker, de strijd zwaarder dan voor den speler: of het moest zijn voor den gierigaard: maar voor dezen is iedere terugkeer onmogelijk, daar hij er de noodzakelijkheid niet van vermoedt, wijl hij zijn hartstogt voor geene misdaad erkent, - naanwelijks bevroedt dat het er eene kan zijn of zou kunnen worden, omdat zij allengskens haar bestaan heeft ontvangen uit de geoorloofde zorg voor zelfbehoud, uit de zucht tot zelfverdediging tegen de rampen, gevaren en nooden, waarmee elk individu op deze aarde heeft te strijden. De dronkaard, de wellusteling heeft oogenblikken van ontspanning, van uitputting, waarin zijn natuurlijk gevoel voor eene wijle ontwaakt en zijne regten herneemt; maar de speler verkeert onder eene eeuwigdurende spanning, die wel haar toppunt bereikt in de ure waarin de kansen hem het goud doen toestroomen, of hem de nagels doen zetten in de ontvleeschte borst, doch die zelfs in hare mindere hevigheid te sterk is, om hem de aanraking van eene der overige snaren zijner ziel te doen gevoelen, al worden die door eene wanhopige hand geschud.

{==357==} {>>pagina-aanduiding<<}

Het moest dus wel een hevige hartstogt zijn, die richard kon doen stilstaan op het verderfelijk pad waarop hij reeds zoo vele voetstappen gedrukt had, - die hem kon doen terugkeeren om een anderen en beteren weg in te slaan. Het moest wel eene warme en innige liefde zijn, die hem kon voeren tot het besluit, hem de gelofte kon doen afleggen, niet meer te offeren aan den afgod die reeds zoo groote heerschappij over hem had uitoefend. Het moest wel eene teedere genegenheid zijn, die hem de kracht gaf, na zoo vele maanden, nog steeds te blijven volharden bij dat besluit, nog steeds getrouw te blijven aan die belofte. Had zij, die deze liefde in hem had doen ontstaan, die deze gelofte van hem had gevorderd, een juist denkbeeld gehad van den vreeselijken hartstogt dien hij om harentwille had bestreden, van de opoffering welke hij zich om harentwille getroostte: welligt zou zij daarvoor meer dankbaarheid hebben betoond; maar zeker ook was zij dan niet zoo gerust geweest, en had zij niet zoo volkomen genot gesmaakt aan de zijde van hem dien zij boven alles beminde.

III.

Dat waren gelukkige dagen die hester, in de Koninklijke hofstad en daarna in de Keizerlijke residentie, met haren echtgenoot doorbragt! Altijd in elkanders bijzijn, voor zoo verre zijne betrekking dat veroorloofde; overal geëerd en geacht, ontbrak daar niets aan hun geluk; want de wensch des Barons en de reeds lang in stilte gekoesterde hoop zijner gade zouden eerlang vervuld worden: - zij zou moeder worden van een pand hunner liefde.
O! indien het den mensch, bij zijn verlangen en wenschen, vergund ware, den sluijer even op te ligten, waardoor de toekomst voor hem is verborgen, menige begeerte zou onderdrukt, menige hoop niet langer gevoed worden, en vele zijner vurigste beden zouden teruggehouden of weldra vervangen worden door de woorden vol kinderlijk geloof en vertrouwen: ‘Vader! Uw wille geschiede! Gij, Gij weet het best wat dienstig is voor mijn geluk!’
Haar werd een zoon geboren.
De weelde die het moederlijke hart, de borst der vrouw doorstroomde, toen zij, met den zuigeling op haren schoot, en

{==358==} {>>pagina-aanduiding<<}
door den arm haars echtvriends omsloten, daar, voor het eerst na hare herstelling, aan den huiselijken haard nederzat, deed een verhoogden blos op haar schoon gelaat verschijnen, en vond hare weêrspiegeling in de helder stralende oogen van den gelukkigen vader van haar kind.
Maar hester was eene Hollandsche vrouw, eene ware moeder, zoo als daar, God dank! nog vele gevonden worden. Haar kind aan de borst eener vreemde gelegd te zien, de zorg voor haren lieveling aan eene huurlinge op te dragen, - dat waren denkbeelden die bij haar nimmer ingang zouden vinden. Hoe veel vrees richard ook mogt laten blijken voor het verlies harer schoonheid, voor het lijden harer gezondheid: hoe ernstig hij haar voorhield van hoe vele genoegens en uitspanningen zij door die handelwijze zou moeten afstand doen; hoe die haar belemmeren zou in het bezoeken der gezellige kringen, waaraan zij vroeger zoo gehecht scheen, en haar lastig zou zijn bij het ontvangen van gezelschappen: daar was geene verandering te brengen in haar besluit. Gaarne offerde zij dat alles op aan het genot dat zij met en door haar kind smaakte en steeds smaken zou. Maar dat besluit moest richard niet terughouden van de vermaken en de gezellige genoegens, waaraan hij vroeger met haar deel nam. Zij mogten hem daardoor minder bekoorlijk toeschijnen: welk eene dubbele genieting wachtte hem dan niet telkens bij zijn terugkeer tot vrouw en kind; welk eene verhoogde bekoorlijkheid zou die telkens herhaalde, met verlangen door haar verbeide terugkeer tot haar, voor beide, doen ontspruiten! En, of zij daarbij volstrekt geene vrees koesterde? Niet de minste. Zij had hem nimmer gewantrouwd: en was daar ooit eenige twijfel aan zijne getrouwheid aan de eenmaal afgelegde belofte bij haar opgekomen, - thans zou die zijn teruggedrongen naar het gebied der hersenschimmige mogelijkheid. Want bestond daar thans niet een dubbele waarborg voor zijne standvastigheid, voor zijne trouw? Was het geluk, niet alleen van zijne gade, maar nu ook van zijn kind, niet afhankelijk van zijne volharding bij dat eenmaal genomen besluit, - van zijn onwrikbaar vasthouden aan die eens plegtig gegeven belofte?
Sedert dien tijd bezocht richard, meestal zonder zijner echtgenoote, dezelfde gezelschappen waarin men hem vroeger met haar gezien had. Doch hij toefde daar nimmer zoo lang als

{==359==} {>>pagina-aanduiding<<}
voorheen, toen hij er van tijd tot tijd een blik van haar liefdevol oog kon opvangen. Zijn hart scheen hem onwederstaanbaar heen te trekken naar dat huiselijk vertrek, waar eene moeder haar aanzijn verdeelde tusschen de teedere zorgen voor haar kind, en het verlangen naar hem, wiens beeld zij reeds meende te herkennen in de jeugdige trekken van haren zoon.
Op zekeren avond echter, was het uur waarop hij gewoonlijk tot haar terugkeerde, reeds lang verstreken, zonder dat de luisterende hester iets vernam dat zijne nadering kon doen vermoeden. Zij begon te vreezen dat hem, op zijn terugtogt, iets onaangenaams mogt zijn bejegend, toen zij de voordeur hoorde openen en hij kort daarop het vertrek binnentrad. Daar zij hem vriendelijk en ongedeerd tot haar zag naderen, was hare onrust terstond geweken, en vergat zij in hare teedere omhelzing dat het later was dan gewoonlijk, en zij vorschte dus ook niet naar de reden waarom hij haar zoo lang van zijn bijzijn beroofd had. Terstond na deze hartelijke begroeting verliet richard voor een wijle hare kamer, en toen hij terugkwam was hij stil en peinzend. Dat verwonderde haar en bragt op nieuw onrust in haar harte, te meer, daar zij meende dat zijn gelaat bleeker was dan gewoonlijk.
- Deert u iets, lieve richard? - vroeg zij met bezorgdheid.
- Neen, niets! - antwoordde hij, kortaf. Doch de vreemde blik dien hij, bij het uiten dier woorden, op haar wierp, was niet zeer geschikt om haar gerust te stellen. Daarom gaf zij hem te kennen dat zijne houding en zijn gelaat haar deden vermoeden dat hij niet geheel de waarheid sprak, of hem iets moest zijn bejegend 't welk hij, uit zorg voor hare rust, voor haar verborgen wilde houden.
Eerst zweeg hij, en bleef peinzend zitten, zonder haar aan te zien; doch daar hij gevoelde dat zij hem steeds met dezelfde onrust bleef gadeslaan, zeide hij eindelijk, eenigzins haastig:
- O, niets van eenig belang. Eene onaangename woordenwisseling met een mijner bekenden, anders niets!
- Waaruit toch geene ernstige gevolgen kunnen voortkomen? - vroeg zij met drift.
- Niets, niets van wat gij met die vraag bedoelt. 't Heeft mij alleen wat ontstemd. - En hij drukte haar teeder de hand,

{==360==} {>>pagina-aanduiding<<}
en werd wederom spraakzamer: zoodat haar hart weldra de vroegere kalmte wedervond, en zij ook hem, door hare gesprekken, tot zijne gewone gelijkmoedigheid trachtte terug te brengen.
Daar volgden echter weldra meer avonden waarop de welluidende klank der pendule in hester's woonvertrek reeds lang het uur had aangekondigd dat hem gewoonlijk aan hare zijde vond, - zonder dat het haar verlangend hart werd vergund, de uren van eenzaamheid te vergeten in zijn gewenscht bijzijn. Die uitzonderingen werden menigvuldiger; doch de verdubbelde teederheid, welke hij haar dan bij zijn terugkeer betoonde, smoorde telkens de vraag naar de oorzaak van zijn toeven, op hare lippen. En toch kon zij het zich niet ontveinzen dat er in zijne teederheid, in die oogenblikken niet alleen, maar over 't geheel sedert die verandering in zijne gewoonte, iets vreemds, iets gejaagds of koortsachtigs was, dat haar onderscheidde van die warme, maar tevens kalme bewijzen zijner genegenheid waardoor de teederste snaren haars harten steeds in zachte en liefelijke trilling werden gebragt. Toch ontging het haar niet, dat die beminnelijke opgeruimdheid, die bekoorlijke gelijkmoedigheid niet meer zoo duidelijk, zoo aanhoudend uit zijne blikken spraken - sedert dien avond toen hij haar voor 't eerst liet wachten - als vroeger, toen haar gemoed daardoor telkens werd verkwikt en verheugd. Wel was of scheen hij bij wijlen welgemoed en vrolijk; maar zijne vrolijkheid had een ander, een Inidruchtiger karakter aangenomen, meer gelijkende naar kunstmatige opgewondenheid; en zij werd, even als deze, telkens gevolgd door verschijnselen die een tegenovergestelden gemoedstoestand aanduidden. Dan werd hij peinzend en stil: dan werd zijn oog dof, en zijne gelaatstrekken verloren die bevalligheid waardoor zij anders zoo zeer de aandacht boeiden. Dan scheen hij de woorden zijner gade niet te hooren, hare nabijheid naauwelijks te gevoelen. Als zij hem uit deze afgetrokkenheid trachtte te wekken, dan verliet hij somwijlen haastig het vertrek, zonder de zekerheid achter te laten, dat een weinig wrevel geheel vreemd was aan die snelle bewegingen. En wanneer hij dan, na eene vrij
langdurige afzondering in zijne eigen kamer, tot haar terugkeerde, doolden zijne blikken onrustig van het eene voorwerp naar het andere, en

{==361==} {>>pagina-aanduiding<<}
schenen die vriendelijke oogen te ontwijken, waarin hij vroeger zoo lang en zoo vol genot kon staren.
Die verschijnselen lieten een pijnlijken indruk bij hester achter, en door de gedurige herhaling werd die indruk telkens dieper en smartelijker. Wat kon de oorzaak zijn van de treurige verandering die zij bij hem ontwaarde? Eene naderende ziekte of sluipende kwaal, waarvan hij zelf onbewust was, of die hij voor haar trachtte te verbergen? Maar niet een enkel ander verschijnsel had zich nog opgedaan, om het bestaan eener krankheid bij hem te doen vermoeden, en, behalve in die sombere oogenblikken, droegen zijn uiterlijk en zijne handelingen de kenteekenen van kracht en gezondheid. Zou hij, indien er zoo iets bestond, daardoor niet veeleer genoopt worden tot een vroegtijdiger terugkeer naar zijne woning, dan dat hij er zich door gedrongen gevoelde tot een langer vertoeven in de gezelschappen? Maar wat kon het dan zijn, dat een zoo zigtbaren invloed op zijn gemoed uitoefende; dat hem vervreemdde van haar, die hem vroeger alles scheen te zijn, - aan wie hij vroeger zijne geheimste gedachten scheen toe te vertrouwen? - Welligt was daar iets gebeurd dat hem bekommerde en verontrustte, en zweeg hij, om haar te sparen, haar niet te doen deelen in zijne onrust, en hoopte hij, in zijne bezorgdheid voor haar geluk, zijne zorgen voor haar te kunnen verbergen. Maar wist hij dan nog niet dat dit eene vruchtelooze poging zou zijn? dat voor het oog der liefde niet de geringste verandering - in dat wezen dat er het voorwerp van is - verborgen blijft? Wist hij dan nog niet dat iedere wijziging in de trilling van eene der snaren in zijn gemoed, al mogten anderen die niet ontwaar worden, door háár moest worden opgemerkt - hare ziel streelende, wanneer daardoor alleen de zuivere toon verhoogd werd, maar heur hart pijnigende, als die snaar ontstemd en hieruit een wanklank geboren werd, en dat door dit laatste de zuivere harmonie moest verbroken worden, die haar zoo liefelijk had in de ooren geklonken? - Misschien wist hij het wel,
maar wilde toch het bijna onmogelijke beproeven om haar te behoeden voor het leed, den angst welligt, welke haar deel zouden worden door de ontsluijering van wat hij tot nu voor haar had verborgen gehouden. Maar dan was het haar pligt, hem daarover te onderhouden, hem te noodzaken haar deelgenoote

{==362==} {>>pagina-aanduiding<<}
te maken van zijne zorgen, hem te smeeken, een deel van den last, die op zijn hart drukte, aan het hare af te staan, om hem dien te helpen dragen. Had zij niet beloofd, niet alleen in zijne vreugde, maar ook in zijne droefheid hem getrouw ter zijde te staan; - niet alleen in zijn geluk, maar ook in zijnen tegenspoed zijne beproefde gezellinne te zijn? En al mogt zij dan ook de oorzaak zijner bekommering niet kunnen wegnemen, haar medegevoel kon hem die immers verzachten, haar troost hem bemoedigen, hare liefde hem voeren tot meerdere kalmte! Zoo dacht zij; en daarom, toen richard, kort daarna, nog later dan ooit voorheen te huis kwam, en nog teederder, maar tevens meer neêrgedrukt dan vroeger aan hare zijde zat, waagde zij het, te vorschen naar de reden van deze treurige verandering.
Eerst betuigde hij - met schijnbaar zeer natuurlijke verwondering - niet te begrijpen wat zij bedoelde, niet te bevroeden wat haar aanleiding kon geven tot die vragen. Hij was niet veranderd, voor zoo verre hij wist, en daar bestond ook niet de minste reden waarom hij somber en neêrgedrukt behoefde te zijn. En toen zij verder bij hem aandrong en hem bad, haar liever het ergste te zeggen, dan hare onrust nog te vermeerderen door te ontkennen wat haar duidelijk bleek te bestaan, verklaarde hij haar vermoeden voor eene hersenschim, geboren uit zwaarmoedige overpeinzingen in hare eenzaamheid, die het natuurlijk gevolg waren van hare afzondering, gebrek aan beweging en afwisseling; en hij gaf haar den raad, dat stelsel van opsluiting te laten varen, waarvan kwijning naar ligchaam en ziel het natuurlijk gevolg moest worden, die nog meer spoken voor hare verbeelding zou doen oprijzen, om den huiselijken vrede te helpen verjagen. Maar toen zij eindelijk - eenigermate opgewonden en gegriefd door die onbillijke aanvallen op wat zij haren pligt achtte, en door die onjuiste aanwijzing der oorzaken van de misleiding, waaronder hij haar als gevangen wilde doen voorkomen - hem met daadzaken aantoonde dat zij maar al te veel reden had om hem als veranderd te beschouwen, en hij niet langer loochenen kon wat zij hem zoo duidelijk voor de oogen deed treden, toen stond hij wrevelig op, mompelde iets van ‘vrouwelijke grillen’, en begaf zich kort daarop naar hun slaap-
{==363==} {>>pagina-aanduiding<<}
vertrek, waar zij hem schijnbaar rustig slapende vond, ruim een half uur nadat hij haar had verlaten.
Zij zou hem daarheen spoediger zijn gevolgd, zoo niet de overdenkingen, gewekt door zijne woorden, vreemde houding en haastig vertrek, de oogenblikken ongemerkt hadden doen voorbijsnellen.
Daar was een vreeselijk vermoeden opgekomen in hare ziel.
Wat kon het zijn dat hij zoo zorgvuldig voor haar trachtte te verbergen? Teleurstelling, beleediging, verschil met zijne superieuren, ongunstige tijdingen van hunne betrekkingen, - geen dezer zou hij geweigerd hebben, haar op hare zoo dringende beden mede te deelen, meende zij. Daar moest dus iets anders schuilen achter zijne geheimzinnigheid. Doch wat kon dat zijn? Zij peinsde lang, zonder dat zij genoegzame aanleiding vond tot eenig gegrond vermoeden. Op eenmaal scheen daar een lichtstraal de duisternis, waarin zij met hare gedachten omdoolde, te doen verdwijnen. Maar het was een akelige lichtstraal, gelijk aan die welke eene van onweder zwangere lucht uit eene zwarte wolk doet nederschieten onder de angstig rondstarende aardbewoners. En toch, wat kon het anders zijn? Gaf niet zijn geheel gedrag grond tot die verdenking? Van daar dus zijne achterhoudendheid, het ontkennen van de verandering in zijn gemoedstoestand en gedragingen, het ontduiken harer verdere navorschingen, en - zijn wrevel, bij het ontwaren dat zij niet langer te misleiden zou zijn. Wat kon het anders zijn dan - een ongeoorloofde hartstogt, - liefde voor eene andere!! - Haar hart kromp ineen bij die gedachte. Maar hoe langer zij nadacht, des te meer grond ontstond daar voor dat vermoeden. Van daar zijn telkens verlengd toeven in de gezelschappen. Van daar die overdreven blijken van teederheid, om - haar te blinddoeken voor zijne inwendige verkoeling, of zijn eigen geweten in slaap te wiegen, als het gevoel van schuld hem bij haren aanblik begon te pijnigen. Van daar die afgetrokkenheid in haar bijzijn, die afzonderingen in zijn eigen vertrek, die onrustigheid in zijne blikken, wanneer die de hare ontmoetten. O! het was vreeselijk, maar zeker, dat zijn hart van haar vervreemd was. En dat nu reeds, na eene zoo kortstondige vereeniging, na eenen, eerst vóór eenige maanden, schijnbaar met zoo veel warmte en opregtheid gezworen eed van onveranderlijke liefde

{==364==} {>>pagina-aanduiding<<}
voor haar, van onkreukbare trouw voor de gade, die hij zich vrijwillig tot levensgezellin had verkoren!
Maar, wie kon het zijn, die haar zijne liefde had ontroofd, haar zoo diep rampzalig maakte? Wat wist zij daarvan; wat kon zij daarvan ontdekt hebben bij de wieg van haar kind, of op die enkele avonden, waarop zij, in den laatsten tijd, gezelschap had ontvangen ten haren huize? want zij die het voorwerp was zijner schuldige liefde, zou zich dáár niet vertoond hebben, meende zij, - of althans geene blijken van hunnen ongeoorloofden hartstogt gegeven, of van hem geduld hebben. Maar toch - daar was de Gravin von g**. - Had haar echtgenoot niet onderscheiden malen in vrij warme bewoordingen zijne bewondering en zijne bijzondere achting voor die vrouw te kennen gegeven, en had zij niet dikwijls eene opwelling van jaloerschheid moeten bestrijden, als hij in de nabijheid dier bevallige en geestvolle dame verwijlde, die zeer veel aangenaams in zijn onderhoud, welligt ook in zijn mannelijk-schoon uiterlijk scheen te vinden? Had hij haar niet langer op zijne terugkomst doen wachten juist op die avonden die hij in de salons der Gravin en in die harer vrienden doorbragt, waar hij haar zeker moest hebben aangetroffen, en keerde hij niet telkens vroeger terug uit die kringen waarin zijne betrekking en de wellevendheid hem noopten, zich nu en dan te vertoonen, maar waar zij zelden gezien werd?
Al deze omstandigheden pleitten - in haar oog - voor de gegrondheid van haar vermoeden. Maar zij verlangde zekerheid te hebben, en die zou zij zich weten te verschaffen, het mogt kosten wat het wilde.

IV.

Op zekeren avond - ruim een uur nadat richard zich daarheen had begeven - trad zij de vertrekken der Gravin von g** binnen, waarin zich op dat oogenblik een uitgelezen gezelschap bevond. De gravin, naar allen schijn, aangenaam verrast door dat onverwacht bezoek, kwam haar met innemende vriendelijkheid te gemoet, en wenschte zich-zelve en al de aanwezigen geluk met hester's terugkeer tot het gezellige leven, - waarvan zij vroeger een der uitstekendste sieraden mogt genoemd worden. Voor de deftige, ja, koele wijze

{==365==} {>>pagina-aanduiding<<}
waarop hester de vriendschapsblijken der gravin beantwoordde, meende deze laatste de gronden te moeten zoeken in hare langdurige afzondering, waarvan niet zelden eenige stroefheid het gevolg is, - en welligt ook in het tot haar doordringen van geruchten, betreffende zekere omstandigheden, die niet konden nalaten haar te verontrusten en tot somberheid te stemmen. In dat gevoelen werd zij nog versterkt, toen hester, wier blikken lang tusschen die menigte hadden rondgedoold, eenigzins aarzelend hare verwondering te kennen gaf, dat zij richard daar niet vond, en zij - toen de gravin haar leedwezen betuigde, dat zij tegenwoordig zoo zelden het genoegen mogt smaken, richard te ontmoeten - met een blos op het gelaat, de oogen nedersloeg, en peinzend naar den grond bleef zitten staren. Doch zij vergiste zich. Die koelheid en die blos kwamen voort uit haar vermoeden, en uit datgene wat zij verregaande onbeschaamdheid noemde in die vrouw, die niet aarzelde met zoo duidelijke woorden voor hare ingenomenheid met haren echtgenoot uit te komen en te bekennen dat die veelvuldige ontmoetingen - welke zij tusschen die twee personen als zeker achtte - nog niet genoegzaam, niet voldoende waren voor hare ongeoorloofde neiging. Want - daar zij tevens had vernomen dat richard daar wel geweest was, doch er slechts kort vertoefd had - hield zij het voor zeker, dat zijne verwijdering aan eenige toevallige omstandigheid te wijten zou zijn, en die verwijdering niet lang zou duren.
Toen hij evenwel, na verloop van twee uren, nog niet was teruggekomen, begon haar die afwezigheid te bevreemden. Zij wendde zich daarom tot een zijner vrienden, die óók tot het Fransche gezantschap behoorde, met de vraag: of richard soms eenige ambtsbezigheden te verrigten had in die oogenblikken?
- O, neen! Mevrouw! - antwoordde de diplomaat; en toen vernam zij tevens dat men dit spoedig verdwijnen reeds van hem gewoon was, en niemand bijna hem dat euvel duidde, dewijl men begreep dat zijne zorg om de eenzaamheid van zijne gade zoo veel mogelijk te verkorten, daarvan de oorzaak zou zijn.
Dit antwoord, uit wezenlijke onbekendheid met de ware oorzaak ontsproten, of met zekere sluwheid gegeven, om eene

{==366==} {>>pagina-aanduiding<<}
nadere verklaring te ontwijken, had de strekking niet om haar gerust te stellen, maar het deed haar toch vermoeden dat er eenige meerdere waarheid lag in de verzekering van Mevrouw de g**: - dat hij werkelijk zelden door haar gezien werd, en zij dus moeijelijk de bekoorster zijn kon, die zijn hart van haar vervreemdde. Maar dan moest het eene andere zijn: eene, die zelden of mogelijk nooit in die kringen verscheen, - die daar welligt niet zou geduld worden. Dat denkbeeld was nog vernederender dan het eerst gekoesterde. Zij deinsde terug voor wat er achter die geheimzinnigheid kon verscholen zijn: en toch bleef zij vast besloten, niet te rusten vóór dat de waarheid haar duidelijk voor de oogen zou staan.
Den volgenden avond zag men, kort nadat de Baron richard zich naar het hôtel van den Franschen gezant had begeven, een persoon, zorgvuldig in een mantel gewikkeld, den hoed laag over het voorhoofd getrokken, de woning van den Baron uittreden. Hij was niet groot van gestalte, maar zijne fiere houding en gang gaven hem een gewigtiger voorkomen dan eene meerdere lengte welligt zou hebben kunnen verleenen. Die persoon stapte met vaste schreden verscheidene straten door, tot hij, voor het Fransche gezantschaps-hôtel gekomen, bleef staan, in het rond staarde, en iets scheen te zoeken. Voorzeker zag hij om naar eene schuilplaats, ten einde zich daar tot het een of ander doel verborgen te houden; want, ofschoon de regen met stroomen nederviel, had hij tot nu toe niet het minste blijk gegeven, dat hij zich daarom bekommerde. Onder den boog van de koetspoort eener daar schuins tegenover staande woning scheen hij gevonden te hebben wat hij voor het oogenblik zocht. Althans hij bleef daar gedurende ruim drie vierde van een uur, bijna onbewegelijk, staan. Bijna onbewegelijk, zeg ik; want nu en dan had men bij hem eene zachte trilling kunnen gewaar worden, die langzamerhand heviger werd, en, eindelijk, overging in een aanhoudend, sterk beven. Op dat tijdstip kwam eene, eveneens in een mantel gewikkelde gestalte uit het hôtel van den gezant te voorschijn. Toen deze weinige schreden van het hôtel verwijderd was, kwam de persoon onder de koetspoort uit zijne schuilplaats, en volgde behoedzaam die gestalte.
Baron richard - want deze was de persoon die gevolgd werd - ging verscheidene straten door, tot dat hij eindelijk

{==367==} {>>pagina-aanduiding<<}
kwam in eene, die niet zeer aanzienlijk kon genoemd worden. Daar trad hij een huis in, welks onderste verdieping zeer duister was; doch door de openstaande voordeur zag men, in een helder verlicht portaal, een vrij breeden trap, die naar de bovenvertrekken geleidde.
Dat scheen wel eene restauratie of een koffijhuis te zijn. Maar wat moest hij daar doen? Mogelijk eenige verversching gebruiken, vóór dat hij zich begaf naar de plaats waar hij verwacht werd: dacht zijn bespieder, en bleef, op eenige schreden afstands van dat huis, hem wachten. Het eene kwartier verliep echter na het andere, zonder dat hij verscheen. Was dan welligt dáár het verleidelijke wezen, dat in staat was, hem van het pad der eer te lokken, hem te verwijderen van de kringen die voor zijnen stand pasten, en - van haar, wier nabijheid hij vroeger zoo ijverig zocht? Die gedachten doorvlogen het hoofd en deden het hart trillen van zijn bespieder, terwijl er nogmaals een kwartier voorbijging, zonder dat hij te voorschijn kwam. Plotseling scheen die persoon een besluit genomen te hebben. Hij hulde zich nog digter in zijn mantel, ging dien trap op, opende de eerste deur die zich aan hem vertoonde, en bevond zich in eene vrij groote zaal, blijkbaar tot koffijkamer dienende, doch waarin zich niemand voor zijne blikken opdeed.
Naauwelijks had hij daar plaats genomen, toen op nieuw schreden op den trap werden gehoord. Onmiddellijk daarop trad iemand, óók in eenen mantel gehuld, die zaal binnen, zonder te bemerken dat zich nog iemand daar bevond - want hij keek zorgvuldig in het rond, behalve juist in de rigting naar de plaats waar richard's bespieder zich digt bij de deur had neêrgezet - en opende eene andere deur, waardoor hij verdween. Ook de verspieder opende na eene wijle behoedzaam die deur, beklom den trap, waartoe zij den toegang verleende, sloop door een vrij langen gang, en kwam zoo voor een vertrek, welks ingang niet geheel gesloten was - zonder dat zijne tegenwoordigheid door iemand werd vermoed.
In die kamer werd eene speelbank gehouden. Vlugtig sloeg hij een blik op eene groep spelers, en trad toen teleurgesteld en peinzend terug. Dáár was hij dus alweder niet te vinden. Waar zou zij hem dan nu moeten zoeken? Want - zoo als.

{==368==} {>>pagina-aanduiding<<}
de lezer reeds zal vermoed hebben - de persoon die zijne gangen bespiedde, was niemand anders dan hester.
Op eenmaal werd zij opgeschrikt uit hare overdenkingen. Dat was zijne stem die zij daar bij de speeltafel hoorde! - Zij trad behoedzaam nader - gluurde een weinig verder door de opening en zag, hoe hij eene aanmerkelijke som op eene kaart zette! - Méér zag zij niet; want zij was oogenblikkelijk teruggetreden, en moest tegen den muur leunen om niet neder te zinken.
Zoodra de aandoeningen, door die ontdekking gewekt, iets van hare hevigheid hadden verloren, sloop zij weder den gang door, den trap af, en zoo door de koffijkamer verder naar beneden, tot dat zij de straat bereikte, gelukkig weder zonder door iemand bemerkt te worden. Daar gekomen, zag zij zich evenwel genoodzaakt, op eene zich niet ver van daar bevindende bank plaats te nemen; zoo ontroerd gevoelde zij zich.
Hij speelde dus weêr! - Welk een vreeselijken indruk maakten die gedachte en de overtuiging van het onloochenbaar bestaan van dit feit op haar gemoed! - 't Was niet zoo zeer de vrees voor de mogelijke gevolgen van het toegeven aan dezen hartstogt, waardoor die schok bij haar werd te weeg gebragt. De tafereelen uit het leven van spelers, door hare betrekkingen haar voorgeschilderd, had zij altijd voor wat te sterk gekleurd gehouden; hare onervarenheid had die gerangschikt onder de zeldzame uitzonderingen, en 't was daarom ook voornamelijk op aandrang van haren vader geweest, dat zij die belofte van hem had geëischt. Maar hij had die belofte, eenmaal zoo plegtig aan haar gedaan, kunnen verbreken, haar daarin misleid en bedrogen! Dat had zij voor onmogelijk gehouden: dat dreigde haar te verpletteren!
Welk een raadselachtig wezen toch is de mensch! Terwijl zij hem verdacht hield van ontrouw jegens haar - van het verkrachten van den eenmaal voor het huwelijks-altaar afgelegden eed - was toch de gedachte aan de mogelijkheid van het verbreken van die belofte niet bij haar opgekomen. Was het omdat zij de verklaring bij hunne echtverbindtenis afgelegd, meer beschouwde als eene formaliteit, waaraan elkeen zich, onder gelijke omstandigheden, moest onderwerpen? - achtte zij zijne geloften van onwankelbare liefde en trouw voor gewone teederheids-betuigingen, die iedere geliefde ontvangt

{==369==} {>>pagina-aanduiding<<}
van haar minnaar? - scheen haar daarom die belofte eene meer plegtige, eene - meer bepaald door haar-zelve uitgelokt, en had zij daarom minder geloof kunnen hechten aan het verbreken van deze dan aan het vergeten van alle andere? - Zoo was het.
Evenwel, hoe ook hare eigenliefde gekrenkt, haar vertrouwen geschokt was door wat zij had gezien, toch gevoelde zij - nadat de verrassing, door die ontdekking te weeg gebragt, eenigermate werd verdrongen door andere overdenkingen - zich door die ontdekking zelve tot eenige meerdere kalmte gebragt. Want nu moest zij erkennen dat door den twijfel aan zijne trouw als echtgenoot haar gevoel nog pijnlijker was aangedaan, en zij zich toch nog dieper gegriefd en vernederd zou gevoelen door de overtuiging, dat zij door eene andere was verdrongen - zijne liefde had verloren. En zou dat haar vertrouwen niet een nog heviger schok hebben doen ondervinden? Immers de overtreding, waaraan hij zich nu had schuldig gemaakt, kon nimmer - meende zij - dien heilloozen invloed hebben op haar geluk, op het zijne en dat van hunne kinderen. En waarom ook zou hij zich niet nu en dan dat vermaak mogen gunnen, zonder dat er daarom gevaar zou bestaan voor zoo nadeelige gevolgen, als daaruit voortvloeiden bij spelers die aan dat genot verslaafd konden geoordeeld worden. En een slaaf van het spel was hij niet. Dan had hij immers onmogelijk zoo vele maanden kunnen doorleven, zonder een schemer van verlokking daartoe! Wat kon het schaden dat hij nu en dan eene hand vol gelds waagde, tot ontspanning van zijne door ingewikkelde vraagstukken vermoeide hersenen? Hij was immers rijk genoeg om daarvan geen nadeel te ondervinden! En zoo lang zij zijn hart, zijne liefde nog bezat, kon hare leiding, konden hare vermaningen hem immers behoeden voor gevaarlijke uitersten.
Door zoodanige redenering zou het der onervarene vrij wel gelukt zijn, haar gemoed - omtrent dàt punt - tot rust te brengen, indien het verbreken zelve dier belofte en de misleiding, waaraan richard zich had schuldig gemaakt, haar niet telkens voor den geest waren getreden. Had hij haar slechts zijn verlangen geopenbaard, nu en dan die uitspanning te genieten, waarvan zoo velen gebruik maakten, zonder zich er aan over te geven, zonder zich tot buitensporigheden

{==370==} {>>pagina-aanduiding<<}
te laten verleiden - dan had het immers in hare magt gestaan, hem van zijne belofte te ontslaan, hem in dat opzigt zijne vrijheid terug te geven. Maar, haar te bedriegen, zijn woord te breken: zie, dat kwelde haar voortdurend, dat vernederde hem in hare oogen. - Vergeven! O, de liefde vergeeft zoo gaarne: en de hare was groot genoeg om die vergiffenis niet terug te houden. Zij had hem die reeds lang in haar harte geschonken. Doch dat nam de daadzaak niet weg, dat kon het gebeurde niet vernietigen: en toch zou zij hem zoo gaarne gereinigd zien van die smet. Daarom vermoeide zij haren geest onophoudelijk door het zoeken naar oorzaken en omstandigheden, beweegredenen en drijfveêren, die zijne handelwijze zouden kunnen vergoêlijken, of althans eenigermate verontschuldigen. Zij vond er evenwel geene. Doch onuitputtelijk in hulpmiddelen als de liefde is, wees deze haar op een uitweg, die hem - als ware het - zou in staat stellen, nog eenmaal tot het punt terug te keeren, van waar hij was uitgegaan, toen hij zich op het pad der verkeerdheid waagde.
Daarom haastte zij zich, gebruik te maken van eene juist voorbij rijdende fiacre, om naar hare woning terug te snellen, - daarin even geheimzinnig terug te keeren als zij die had verlaten, en zich in 't verborgen te ontdoen van de vermomming, waaronder zij haar avontuurlijken togt had volbragt. Weldra had zij de plaats der kamenier, welke haar zoo lang had vervangen bij haren zoon, weder ingenomen, en niets duidde aan dat zij die gedurende eenige uren had verlaten.
Ten gevolge van die zelfde aanwijzing der liefde, ontving zij richard, bij zijne terugkomst, met meer voorkomendheid dan zij anders wel had kunnen doen - met meer teederheid dan zij - gekweld door dat, in haar oog, nog vreeselijker vermoeden - hem in de laatste dagen had kunnen betoonen. - Hij was bleek en scheen vermoeid. Na hunne wederzijdsche begroeting nam hij plaats op eene sofa, en verzonk - na eenige vragen betreffende hun kind - weder in overpeinzingen, die, naar zijne gelaatstrekken te oordeelen, juist niet onder de aangenaamste mogten geteld worden. Toen voegde hester zich bij hem, sloeg vertrouwelijk haar arm om zijnen hals, en zeide, terwijl zij hem liefdevol aanzag

{==371==} {>>pagina-aanduiding<<}

- Zijn u die avonden niet vreeselijk eentoonig en vervelend, onder al dat stijve ceremoniëel, zoo zonder eenige afleidende uitspanning?
Richard keek haar met eenige verwondering aan.
- Ik meen maar - vervolgde zij - anderen vermaken zich daar nog met spelen, en (eene ligte huivering voer richard door de leden, bij die woorden) - het kan mij daarom dikwijls hinderen, u zoo geheel van dat genoegen verstoken te weten. Daarom ben ik al vóór lang voornemens geweest, middelen in het werk te stellen, om u de avonden aangenamer te doen doorbrengen - maar ik heb niets kunnen vinden wat daartoe geschikt kan genoemd worden. Maar, mij dunkt, er kan, bij een man van zoo veel geestkracht als gij reeds hebt betoond, weinig gevaar bestaan, als men hem van eene wel wat onwaardig knellende belofte ontslaat, wanneer men daardoor zijn genoegen in den gezelligen levenskring kan verhoogen. Het zou mij daarom aangenaam zijn, richard! - zeî ze vleijende, terwijl zij een kus op zijn mond drukte - als ge mij wildet vergunnen, die eenigzins kinderachtige belofte als niet gedaan te beschouwen. 't Zou mij een liefelijker denkbeeld zijn, uwe gematigdheid in het toegeven aan dat vermaak te mogen toeschrijven aan uwe liefde voor mij en voor ons lieve kind - dan aan de magt van een zoo onwaardig knellenden band.
Bij het ontwaren van de hevige aandoeningen die zich van richard meester maakten, terwijl hij deze toespraak aanhoorde, sloeg zij de oogen neder, en veinsde daarvan niets te bemerken. Het kon met hare bedoeling niet overeenstemmen, dat eene bekentenis van zijne overtreding over zijne lippen kwam. Die bedoeling was, hem terug te voeren tot zijne vroegere gemoedstemming, door het behendig wegnemen van de beletselen, - zijne ontevredenheid met zich-zelven te doen ophouden door het instemmen met zijn verlangen, en dat bekoorlijk onderling vertrouwen, 't welk hen vroeger zoo gelukkig maakte, te herstellen door de overtuiging, dat hij handelde in overeenstemming met hare wenschen, waarbij iedere reden tot geheimzinnigheid van zelve moest vervallen. Zij hoopte daarom dat hij 't alleen bij een bewijs van dankbaarheid en toestemming zou laten blijven: en daarom wendde zij de oogen van hem af, ten einde hem dit te gemakkelijker te

{==372==} {>>pagina-aanduiding<<}
maken, en de geheele zaak, op eene geleidelijke, zachte wijze, tot een gelukkig - zoo als zij waande - en voor beiden bevredigend einde te brengen.
Maar richard was de man niet om zulk een onderwerp, onder de gegeven omstandigheden, op eene zoo koele en dubbelzinnige wijze te behandelen...Zijn edel hart, zijn ridderlijk gemoed konden tegenover zoo veel liefde en goedheid geene veinzerij en bedrog stellen. Fier en krachtig bij de ontmoeting met iedere andere verleiding, was hij op dit ééne punt zwak en magteloos, zelfs zoo zeer, dat al wat zijn eergevoel, zijne liefde, zijn gevoel van billijkheid en regtmatigheid daartegen hadden in het midden gebragt, niet magtig genoeg was geweest om hem terug te houden van de glibberige baan der pligtverzaking - hem te behoeden tegen ontrouw aan zijn eenmaal gegeven woord. Doch die zwakheid en die trouweloosheid hadden hem reeds te lang en te innig gegriefd, toen hij nog meende dat eene bekentenis haar diep zou smarten, niet alleen om het verbreken dier belofte, maar nog veel meer om den aard zijner overtreding en de gevaarlijke neiging, waaraan hij had toegegeven, - om nu nog langer dien onedelen last te torschen, haar nog langer te misleiden, nu hij de overtuiging bezat, dat die handeling zelve, en ook die neiging haar geen afkeer en slechts zeer geringe vrees inboezemden. Nu verlangde hij hartelijk zijn berouwvol gemoed te ontlasten van het verwijt, dat reeds zoo lang hem gedrukt had, - door eene eerlijke bekentenis zijner schuld haar vertrouwen te herwinnen, en, door het erkennen van zijn diep leedgevoel en schaamte, haar te stemmen tot vergevensgezindheid en vertrouwen voor de toekomst.
- Gij zijt eene goede, eene lieve vrouw! - zeide hij, terwijl hij haar zacht in zijn arm drukte, zijn hoofd op haren schouder liet zinken, en zijne stem van aandoening en teederheid getuigde. - Maar, hester! ik ben zoo veel liefde, zoo veel goedheid niet waardig, en ik moet voor u verschijnen als een die verachtelijk is in zijne eigen oogen, en het ook in de uwe zijn moet. Als een laaghartig bedrieger heb ik misbruik gemaakt van uw vertrouwen; als een lafaard heb ik mij overgegeven aan de verleiding; als een schuldige heb ik gesidderd voor uw reinen, helderen blik, of dien als een misdadiger ontweken; en, ofschoon ik tot nu toe heb gezwegen,

{==373==} {>>pagina-aanduiding<<}
om u niet te bedroeven, niet te krenken, en alleen uwe engelachtige goedheid en liefde het mij onmogelijk maken langer te zwijgen, - toch ziet gij mij niettemin thans voor u als een - schuldige! Welligt ware het beter voor uwe rust, indien ik dat gevoel van schuld ook nu voor u had kunnen verbergen: maar ik zou mij-zelven moeten verfoeijen, als ik een zoo hemelsch wezen langer kon misleiden en bedriegen! - Hester! - - ik hèb al sedert lang weêr - gespeeld! - En dit zeggende verborg hij zijn gelaat aan haren boezem, en - hij weende! - Berouw en schaamte hadden hem diep in het gemoed gegrepen; hare edelmoedigheid en liefdevolle woorden hadden die in volle kracht doen ontwaken, en nu verlokten zij hem niet langer tot dubbelhartigheid en geveinsdheid, maar bragten hem tegenover haar in eenen toestand, welke veel overeenkomst had met dien waarin hij als kind somwijlen gestaan had voor zijne moeder, met gebogen hoofd en hoog gekleurd gelaat: - en kan het dan verwondering wekken, dat ook nu - gelijk toen - uit zijn overigens rein en schuldeloos hart - tolken dier gewaarwordingen opwelden en in zijne oogen gezien werden, ofschoon zij daar sedert zijne kindschheid vreemdelingen waren geworden? Hij weende zacht, maar lang: en het scheen dat hester's betuigingen - door aandoening en medegevoel gewekt - dat zijne schuld minder groot was, wijl haar voornemen, hem van die belofte te ontslaan, hem als reeds ten deele daarvan ontslagen kon doen achten, en, dat zijn innig berouw alle nog overige schuld volkomen moest uitwisschen, - te luttel kracht ontwikkelden om hem uit dien staat van neêrgebogenheid op te heffen. Op eenmaal echter rigtte hij het hoofd weder op, en zag haar aan met een helderen blik, waarin openhartigheid, vastberadenheid en kracht waren te lezen, - en eene harer handen in beide de zijne nemende, drukte hij die met warmte: want hij had bij zich-zelven het manmoedig, heilig besluit genomen -
niet meer te spelen.

V.

De dagen die het naast op dezen onrustigen avond volgden, waren dagen van vrede, kalmte en geluk. Het vroegere vertrouwen was hersteld. Ontheven van een drukkenden last, bezield door het edele voornemen door hem opgevat, meer dan

{==374==} {>>pagina-aanduiding<<}
ooit overtuigd van de innige liefde zijner gade, en doordrongen van de teederste genegenheid voor haar, was richard voor haar ook weder dezelfde vrolijke, gelijkmoedige en beminnelijke vriend, die geen geluk kende zonder de overtuiging, dat zij tevreden en gelukkig was. Weêr kwam hij, even als in de eerste dagen nadat zij zich uit de gezelschappen had verwijderd gehouden, vroeg tot haar terug; en zijne verhalen en gesprekken gaven alsdan de duidelijkste blijken, dat hij al den tijd zijner afwezigheid had doorgebragt in denzelfden kring waarin hij zich bij het begin van den avond had begeven. Dit verwonderde haar wel eenigermate, maar zij berustte gaarne in die verandering, daar zijn gansch gedrag haar de overtuiging schonk, dat hij, althans voor het tegenwoordige, geene behoefte had aan die uitspanning tot vermeerdering zijner opgeruimdheid in den eenvormigen huiselijken kring: - het verheugde haar daarenboven, en in geene kleine mate, dewijl hare overtuiging er door versterkt werd, dat hij geen slaaf was van die neiging, en alleen eene bijzondere omstandigheid hem kon hebben verleid tot die vroegere overtreding. En in dit laatste opzigt dwaalde zij niet geheel, - met betrekking tot dien eersten terugval tot het vroegere kwaad: het dient hier gezegd te worden: niet ter zijner verontschuldiging, maar om zijne schuld niet nog zwaarder te doen voorkomen dan zij reeds was.
De toedragt der zaak was de navolgende.
Op eene soirée bij den Russischen gezant werd door eenige jongelieden vrij hoog gespeeld. Als gewoonlijk hadden zich eenige heeren uit het gezelschap rondom de spelers geschaard, om de kansen van het spel gade te slaan. Richard, die zich daar óók bevond, was insgelijks dat vrolijke en ligtzinnige groepje genaderd. Naauwelijks bevond hij zich daar, of hij herkende in een der spelers een zijner voormalige Parijsche bekenden, met wien hij ontelbare malen de afwisselende luimen der fortuin had gadegeslagen. Terstond werd hij tot medespelen uitgenoodigd; doch hij verklaarde: dat hij zich sedert lang had voorgenomen, geene kaarten meer in de handen te nemen. Met vastheid bood hij weêrstand aan den aandrang der spelers, aan de verlokkende redenen van zijn vriend, en zelfs aan de spotternijen over zijne ingetogenheid, stijfhoofdigheid en huisvaderlijke gestrengheid. Maar toen een hunner

{==375==} {>>pagina-aanduiding<<}
den Parijzenaar iets in het oor fluisterde, en deze daarop de woorden: ‘onmanlijke handelwijze’ en ‘vrouwelijke caprices’, liet ontsnappen, begreep hij dat daar spraak was van zijne belofte; - en zijn gekrenkt eergevoel verblindde hem een oogenblik zoodanig, dat hij naar de kaarten greep, en zonder aarzelen aanzienlijke sommen op het spel zette. Na eenmaal de bepaalde grenzen te hebben overschreden, was het hem moeijelijk, een geldig voorwendsel te vinden om de uitnoodigingen dier hartstogtelijke spelers krachteloos te maken: en, de eerste stap gedaan zijnde, liet hij zich gewillig medevoeren tot daar waar hester hem op dien avond harer omzwerving vond, en tot dat zijne aandoenlijke ontmoeting met haar op nieuw perk stelde aan zijne buitensporige handelingen.
- Ik zal niet meer spelen! - had hij zich-zelven in die ure beloofd. O, ware hij aan die belofte - waaraan geen schijn van vernedering of afhankelijkheid van anderen was verbonden - toen nog maar getrouw gebleven! Maar de hartstogt was reeds meester over hem. Wel vermogt hij nog - door inspanning van al zijne krachten, door zamenwerking van al het goede dat in hem was - dien eene wijle te bestrijden: - overwinnen kon hij hem niet meer.
Nog geene veertien dagen waren sedert voorbijgegaan, toen hij dat besluit reeds overbodig gestreng begon te noemen. Waartoe zou hij zich dat genot geheel ontzeggen, nu hij in dat opzigt niet alleen zijne vrijheid had terug erlangd, maar zijne gade zelve geen bezwaar vond in het genieten van dat vermaak, en er dus geene zorg of droefheid voor haar aan was verbonden?
Met die redenering kon hij evenwel zijn geweten niet volkomen bevredigen: doch ook hiertoe vond hij het middel. ‘Ik wil boete doen voor die overtreding’, betuigde hij zich-zelven: en hij achtte die zwaar genoeg, wanneer hij de speeltafel ontvlood gedurende juist zoo vele dagen als hij daaraan vroeger op eene ongeoorloofde wijze had plaats genomen!
Zijne weldra herhaalde langduriger afwezigheid overtuigde hester wel, dat hij de herkregen vrijheid niet geheel ongebruikt liet: doch dat verontrustte haar niet. Zij had in zijn helderen, vastberaden blik, op dien bewusten avond, wel een waarborg gevonden tegen de buitensporigheden, waartoe die neiging kon voeren, maar zij had er dat - toen zoo ernstig gemeend - besluit niet in gelezen. Daar hij met geen enkel

{==376==} {>>pagina-aanduiding<<}
woord dat voornemen had geopenbaard, was dit natuurlijk voor haar verborgen gebleven, en zij werd daardoor ten minste behoed voor het bitter gevoel dat zijn wankelen en zijne bedriegelijke overleggingen bij haar zouden hebben moeten verwekken. Richard's gemoedsgesteldheid liet haar bovendien niets te wenschen over. Daar hij zijn geweten nog vrij wel in slaap wist te houden, en niets meer te verbergen had, was hij meestal vrolijk en vol van oplettendheid voor haar.
Doch hare rust zou niet van langen duur zijn! Eenmaal uitgegleden op de glibberige baan waarop hij den voet had gezet - op het hellend vlak langs hetwelk het misdrijf den sterveling voert naar den afgrond des verderfs, gleed hij al verder en verder, zonder zich ooit weder geheel te kunnen oprigten; - buiten het bereik der handen die hem nog ter hulpe mogten worden toegestoken. Tweemaal was daar voor hem nog uitzigt op redding geweest: eens, toen hester's verzoek een steunpunt op die baan aanbragt, daar waar de helling nog zwak genoeg was, om terugkeer te veroorloven aan wie zich manmoedig omwenden en zoo het gevaar den rug kon toekeeren; eens, toen zijn beter gevoel, zijne liefde en de hare hem de kracht gaven om zijn voet een oogenblik vast te zetten op het gladde spoor, en hij daardoor gelegenheid vond om de noodlijn te grijpen, hem door zijn vasten wil toegeworpen. Maar over dat steunpunt was hij in zijne onbezonnenheid en verblinding heengetuimeld, en die noodlijn had hij ligtzinnig laten glippen, - meenende dat hij op die baan zou kunnen voortgaan, zonder in de diepte te storten die aan haar uiterst einde wordt gevonden. IJdele waan, die slechts kan opkomen in het brein van een onervaren nieuweling, of in het hoofd dergenen wie de hartstogt verbijstert en verblindt! Al lager en lager daalde hij, niet zonder, in heldere oogenblikken, dit te bemerken, maar zonder te vermogen stil te staan - zonder den ernstigen wil, dat te beproeven; - meestal zonder in de verte aan terugkeer te denken.
Ook hester bemerkte weldra dat zijne neiging in een vrij hevigen hartstogt ontaardde. Want telkens werden de avonden zeldzamer die hem vroegtijdig tot haar terugvoerden - telkens wees hare pendule een later uur aan bij zijne tehuiskomst dan ooit voorheen, toen hij nog in het geheim die bron

{==377==} {>>pagina-aanduiding<<}
van genot ging bezoeken. Maar hij was nog altijd liefdevol en teeder, wanneer hij tot haar terugkeerde, en beijverde zich dan steeds om haar zijn langdurig afzijn te doen vergeten. Ook dit kon evenwel niet lang zoo blijven. De opgewondenheid, de overspanning aan de speeltafel, de aanmerkelijke verliezen, waardoor zijn vermogen begon weg te smelten, sleepten afmatting, gemelijkheid en onrust achter zich aan, en gaven hem eene prikkelbaarheid, die de meeste omzigtigheid noodig maakte voor wie met hem in aanraking kwam. En toen scheen de drift, waarmeê hij zich nu aan die neiging bleek over te geven, het hester tot pligt te maken, eene poging aan te wenden om dien hartstogt een breidel aan te leggen, krachtiger dan de banden die hem lang hadden bedwongen, maar hem nu niet meer in toom wisten te houden. Doch zij had eenmaal de teugels uit hare hand laten glippen, en het hollende ros spotte met de kluisters die men het wilde aanleggen, en verwondde nog daarenboven de hand welke zich daartoe uitstrekte.
Toen zij dat beproefde, waren vele maanden voorbijgegaan sedert hij tot zijn onzinnig bedrijf was teruggekeerd, en ieder harer had de bewijzen met zich gevoerd, dat hij steeds meer en meer toegaf aan die rampzalige neiging, uitgezonderd die ééne, waarin de geboorte eener dochter, en de gevaarlijke toestand in welken hester toen verkeerde, hem tot eenig nadenken schenen te brengen. Die vermaning had evenwel spoedig weder haren invloed op hem verloren. Geheele nachten liet hij zijne gade op zijn terugkeer wachten, en het daglicht bescheen meermalen reeds haar onrustig gelaat vóór dat zijne voetstappen in hare nabijheid werden vernomen. Van eene in woorden uitgedrukte vermaning, door haar geuit in de zachtste, meest verschoonende bewoordingen, hoopte zij nog veel goeds; te meer, daar zij zich steeds van iedere berisping, van ieder verwijt had onthouden, tot nu toe.
Hare liefdevolle toespraak werd eerst door hem onder stilzwijgen aangehoord: zelfs vertoonden zich bij hem teekenen van medelijden en van berouw. Want hij had haar lief, - zoo lief als zijn nu heerschende hartstogt hem vergunde iemand of iets lief te hebben buiten - het spel: en zijn hart, zijne betere overtuiging stemden in met hare woorden. Maar toen zij, hierdoor bemoedigd, verder meende te mogen gaan, -

{==378==} {>>pagina-aanduiding<<}
het waagde de kwaal in den grond aan te tasten, als waarborg voor de zekere genezing: toen zij - met andere woorden gezegd - van hem eene vernieuwing vroeg dier belofte, waarvan - zoo als nu hare vaste overtuiging was - zij hem en hij zich-zelven nooit hadden moeten ontslaan, - toen eischte zij meer van hem dan hij geven kon: en dat gevoel van onvermogen wekte een zoodanigen wrevel, dat hij zich niet kon weêrhouden, dien in eene uitbarsting van drift lucht te verschaffen. Hij noemde haar daarbij eene zottin, die waande, dat zij een stroom, die door haar eigen onverstand en zorgeloosheid buiten zijne oevers was getreden, even ligt kon bedwingen als het beekje dat dien vloed bij zijnen oorsprong vertegenwoordigde.
Hij was reeds zoo verre afgedaald, dat geen sterfelijke arm hem bereiken, geene menschelijke magt hem kon doen terugkeeren, en alleen eene hand, hem uit den hemel toegestoken, hem kon behouden. Doch hij zag nimmer naar boven, en ontdekte die hand dus niet, ofschoon zij steeds boven zijn hoofd bleef uitgestrekt, bereid tot hulp, bescherming en redding. Ja, zelfs van de woorden, die zij daarna in vlammende letters voor hem aan den hemel schreef, zag hij alleen het door de aarde weerkaatst afschijnsel, en verstond er den waren zin niet van.

VI.

Wederom waren vele maanden voorbijgegaan. In een guren, stormigen nacht zat hester in groote onrust en hevige spanning de terugkomst van haren echtgenoot te verbeiden. De regen en hagel kletterden tegen de glazen, en de wind bulderde door den schoorsteen, en deed bij wijlen het gansche gebouw schudden door zijne geweldige vlagen. Boomen werden uit den grond gerukt, daken naar beneden geslingerd, en menschen verpletterd door neêrstortende gevels, of bedolven onder het puin hunner bouwvallige woningen of armzalige hutten.
Maar hoe akelig het er daarbuiten uitzag, nog treuriger was het in die woning, in dat vertrek waarin hester vertoefde. De ongesteldheid waaraan haar zoontje reeds sedert eenige dagen was lijdende geweest, had op dien avond, door een hevig toeval, een ernstig, angstwekkend aanzien bekomen:

{==379==} {>>pagina-aanduiding<<}
zoo zelfs, dat de geneesheer, bij zijn laatste bezoek, weinig hoop op een gunstigen afloop had kunnen geven. Neêrgeknield bij het rustbed van haar kind - dat daar lag uitgestrekt zonder bewustzijn, het hoog gekleurde gelaat met zweetdroppelen overdekt - luisterde zij met een van angst trillend harte naar zijne snelle en ongestadige ademhaling, die van hevige benaauwdheid getuigde. Zij zou zich daar weinig hebben bekommerd over het noodweêr, dat rondom haar zijne verwoestingen aanrigtte, zoo niet elke hevige windvlaag hare vrees had doen herleven, dat ook richard eenig onheil mogt overkomen bij zijn terugkeer naar hunne woning, die reeds met eene zoo vreeselijke ramp bedreigd werd.
En het kind bleef voortsluimeren en hijgen, en de moeder bleef waken en sidderen, en de stormwind bleef voortbulderen; - maar de vader bemerkte van dit alles niets; - hij ontwaarde alleen den storm der driften in zijnen boezem en - bleef voortspelen. Meer dan gewoon opgewonden door aanmerkelijke verliezen, verdubbelde hij telkens zijn inzet, om het lot te trotseren: en hij verloor en verloor, tot dat de laatste goudstukken uit zijne beurs waren verdwenen; maar hij zou den strijd niet lafhartig opgeven, niet kleingeestig zich onderwerpen aan de nukken der fortuin. Hij ijlde naar huis om nieuwe wapenen te halen, en zich op nieuw aan te gorden tot den kamp. De storm drong hem nu hierheen dan daarheen, dreef hem nu eens met snelheid voorwaarts, en belette hem dan weder eene enkele schrede vooruit te doen: hij struikelde ontelbare malen over het puin van neêrgestorte daken en schoorsteenen, en botste tegen harde voorwerpen, die hij in zijne vaart niet tijdig genoeg ontdekte of niet kon ontwijken; doch van dat alles bemerkte hij bijna niets, in de koortsdrift die zijne oogen benevelde, zijn verstand verduisterde: zijne denkkracht, zijn gevoel waren zoodanig op één punt zamengeperst, dat al het overige voor hem als met een sluijer was omhuld, - dat het hem voorbijging gelijk de beelden in een vlugtigen droom, die naauwelijks eenige herinnering achterlaten, en ten deele wegzweven nog terwijl die droom voortduurt.
Omzigtig opende hij de voordeur en sloop behendig naar zijne kamer, daar het hem op eenmaal inviel dat hij onbemerkt moest komen en gaan, wijl hij bezwaarlijk een voor-
{==380==} {>>pagina-aanduiding<<}
wendsel zou kunnen vinden voor die nieuwe verwijdering, op een zoo ongeschikt tijdstip.
Hester's kamenier - die juist de kamer harer meesteres was uitgetreden om op nieuw last te geven tot het ontbieden van den geneesheer - zag hem den trap opkomen, en, daar zij meende dat hij zich terstond naar dat vertrek zou begeven, bleef zij een oogenblik staan, ten einde hem eenigermate voor te bereiden op het treurig tooneel dat hem daar wachtte.
- Mijnheer! - zeide zij zacht - de jonker is zeer ziek.
Richard, die haar niet gezien had, dewijl zijne blikken naar eene andere zijde gewend waren, stond een oogwenk onthutst stil, en antwoordde haastig en fluisterend: - O, ja! ik weet het! - zette zijn togt even geheimzinnig voort, en verliet zijne woning weder, zonder verder door iemand opgemerkt te worden.
En de stormwind bleef voortbulderen, en de vader bleef - voortspelen, het kind bleef sluimeren en hijgen, en de moeder waken en sidderen. - Plotseling komt daar een straal van hoop haar binnenste verlichten, haar hart verkwikken. Haar zoon opent de oogen - ziet haar vriendelijk aan, met een glimlach om den lieven mond, en steekt haar een zijner handjes toe.
- Nu zal ik wel gaauw weêr beter worden! - zegt hij met eene zwakke, door hijgen afgebroken stem.
- Zoo, mijn lieveling! gevoelt gij u dan wat beter? - vraagt de moeder, terwijl haar oog glinstert van vreugde, en zij een kus op zijn gloeijend voorhoofdje drukt.
- Neen, mama! - herneemt het knaapje - maar de andere doctor, die daar zoo even bij mij was, heeft het mij beloofd, als ik maar met hem meê wilde gaan.
- Kindlief! - zegt de moeder - daar is geen andere doctor hier geweest. Gij hebt zeker gedroomd, en nu...
- Neen, lieve moeder! - antwoordt het kind - hij was hier, terwijl gij er niet bij waart, die vriendelijke man, met zijn schoon gelaat. Hij zal zeker maken dat ik spoedig beter word. Zal ik - maar - - meêgaan - - met - - - hem?
Maar de moeder - wie eene onbestemde vrees, een angstig voorgevoel aangrijpt bij die woorden, bij die zonderlinge bede -

{==381==} {>>pagina-aanduiding<<}
vat haastig zijne beide handjes, en smeekt, met bevende lippen:
- O, neen!! - mijn kind! mijn lieve jongen! - - mijn engel!!
Weinige oogenblikken daarna komt de baron voor de tweede maal te huis. De kamenier ontmoet hem weêr bij den trap. Doch nu zegt zij niets, maar gaat hem, bitter weenende, voorbij. Op eenmaal komen hem de vroeger door haar gesproken woorden wederom voor den geest, en hij begint nu te bevroeden dat zijn kind erger moet zijn. Hij versnelt zijne schreden - komt in het vertrek, en - ziet zijne vrouw, kermende en weeklagende, uitgestrekt op het lijkje van zijn zoon!
Het kind had hare laatste woorden niet gehoord. Het was meêgegaan - zonder hare vergunning af te wachten, en was reeds een engel toen zijne moeder hem zoo noemde.

VII.

Die schok had richard een oogenblik tot stilstaan gebragt. Toen gevoelde hij hoe dierbaar hem dat kind was geweest, hoe lief hij die vrouw eenmaal had, - maar ook, hoe die liefde en die genegenheid waren teruggedrongen door dien éénen, woedenden hartstogt, en hoe schuldig hij daar stond voor haar, en tegenover de stervenssponde van zijn eerstgeboren kind. Toen wierp hij zich hartstogtelijk voor haar op de knieën, bad haar om vergiffenis, beloofde verbetering en terugkeer, en dat hij afstand zou doen van het heilloos bedrijf, dat den toorn des hemels gewekt, en die bezoeking over hen gebragt had. Hij kende alleen eene wrekende Godheid, en geen liefdevollen Vader in den hemel; hij zag alleen de straf, en niet het heelmiddel dat daarin gewikkeld was; hij gevoelde alleen pijn en - vrees, onder die kastijding, en daarom waren ootmoed noch waar berouw daar bij hém de gevolgen van: het was meer medelijden dan liefde wat voor háár in zijne borst had gesproken: en luttel moest dus het goede zijn, door die droevige gebeurtenis in hem bewerkt.
Terwijl hester nog hare dagen doorbragt in droefheid over het verlies van haar zoon, en des nachts hare legerstede besproeide met tranen, vergat haar echtgenoot de hemelsche

{==382==} {>>pagina-aanduiding<<}
vermaning - neen - de tuchtigende roede, zoo als zij alleen voor hem geweest was, en verkrachtte op nieuw zijne beloften en zijne eeden, ditmaal afgelegd onder den invloed van medelijden en vrees.
Als of zij bloedige wraak wilde nemen over die kortstondige ontrouw, sleurde hem zijne neiging met verdubbelde woede met zich voort, zoodra hij tot haar was teruggekeerd. Niet langer duldde zij eenig ander gevoel in zijnen boezem, dan dat voor háár; - geen anderen gloed dan zij daar zelf had ontstoken. Elke teedere aandoening voor de gade, die hem eens zoo dierbaar, die hem eenmaal alles was, en voor het eenige kind, hem nog overgebleven, stierf langzamerhand weg in zijne borst. Vriendschapsbanden en bloedverwantschap werden verteerd of opgelost door het vuur van dien alvernielenden hartstogt: en toen kort daarop het berigt tot hem kwam, dat de vader zijner echtgenoote plotseling was gestorven, kwam daar geene droefheid in zijn harte, had hij geen medegevoel voor de smart zijner weenende gade, en zag hij in deze gebeurtenis alleen een gelukkig toeval, dat zijne geldmiddelen zou behoeden voor eene geheele uitputting, en hem in staat stellen tot het voortzetten van zijn heilloos bedrijf.
Toen begon de toestand van hester algemeen bekommering te baren, in die kringen welke zij vroeger ten sieraad verstrekte, doch waarin zij niet meer gezien werd. Nadat het haar - naar de in de groote wereld aangenomen gebruiken - vergund werd, na de sterfgevallen die in hare familie hadden plaats gevonden, weder deel te nemen aan vermaken en uitspanningen, begreep bijna niemand dat smart over haar droevig en dubbel verlies haar konde nopen zich daaraan langer te onttrekken. Haar dochtertje behoefde die onafgebroken zorg niet meer, die haar vroeger uit de gezelschappen verwijderd hield. Men stelde het daarom als zeker, dat de minachting waarmede haar echtgenoot werd ontvangen, wanneer hij zich, gedurende den laatstverloopen tijd, nog enkele malen, voor een oogenblik, in de fashionable kringen liet zien, haar geen geheim was gebleven, en haar huiverig maakte, zich daar te vertoonen. Zoo lang richard's buitensporige en hoogst laakbare handelingen waren beperkt gebleven binnen den kring van eenige losbandige jonge mannen tot de eerste familiën behoorende, had men er daar niet aan gedacht, hem eenig blijk

{==383==} {>>pagina-aanduiding<<}
van afkeuring te toonen, en zou men daartoe ook niet ligt gekomen zijn, al had zijn gedrag nog oneindig meer redenen tot afkeuring gegeven; doch sedert hij was afgedaald tot een kring van menschen die geene hoogere sommen aan de kansen van het spel konden bloot geven dan hém sedert het inkrimpen zijner geldmiddelen geoorloofd was, maar aan wie zijne voormalige vrienden het in niet één laakbaar opzigt behoefden gewonnen te geven, werd elke zijner daden op eene andere schaal gewogen en - hij te ligt bevonden.
Wel zou dat vernederend denkbeeld hester hebben afgeschrikt van het bezoeken dier kringen, waar zij niet kon verwachten, alleen door toegenegen harten omringd te worden; maar de smart over richard's gedrag met betrekking tot haarzelve, en afgezonderd van wat er de wereld van zeggen mogt, - en de droefheid waarin zij nog immer gedompeld bleef, sinds haar lieveling haar ontnomen werd, en haar dierbare vader zijn hoofd te rusten had gelegd, waren tot nu toe alléén genoegzaam geweest om haar aan de eenzaamheid te boeijen.
Dit vermoedde men evenwel niet. Uitgaande van de zoo even genoemde veronderstelling, beijverde men zich, haar - door menigvuldige bezoeken - blijken van toegenegenheid en achting te geven. Hadden zij geweten hoe lief haar die eenzaamheid was, waarin zij in haar kind troost vond voor het verdriet dat haar echtgenoot in haar harte bragt, en waarin het haar vergund was, ongestoord met hare gedachten te verwijlen in die gelukkige dagen toen haar zoon nog op haren schoot rustte of aan hare knieën speelde en dartelde: - o! dan hadden zij niet zoo dikwerf hare rust komen verstoren, niet zoo onvermoeid aangedrongen op haar terugkeer in de woelige kringen eener beuzelachtige, koude wereld.
Van meer nut en van gunstiger invloed op haren toestand scheen haar de belangstelling van het hoofd der Fransche Ambassade te zullen worden. Die brave grijsaard, door wien zij bemind werd als of zij zijne dochter ware, hoopte nog iets van eene verandering van tooneel voor den afgedwaalden richard. Daarom bewerkte hij diens overplaatsing bij het gezantschap te 's Hage, tot niet geringe vreugde van hester, die aan de borst eener beminde moeder eenige lafenis voor haar gefolterd hart hoopte te vinden, en wier geloof aan de

{==384==} {>>pagina-aanduiding<<}
mogelijkheid eener verbetering van haren echtgenoot nog niet geheel was uitgebluscht.
Verscheidene weken moesten evenwel nog verloopen vóór dat het tijdstip voor hunne afreize bepaald, aanbrak. Eindelijk verliet zij - nadat zij nog eens - welligt voor de laatste maal - het stoffelijk overschot van haar kind had bezocht - met nieuwe hoop de Oostenrijksche hoofdstad; en kwam te Amsterdam terug, nog even tijdig genoeg - om zich neêr te zetten aan het sterfbed harer moeder, en deze de laatste zorgen te wijden, die zij op aarde zou behoeven.
Op nieuw in het bezit gesteld van een vrij aanzienlijk vermogen, gaf richard aan zijnen hartstogt voortdurend den vrijen teugel, en werd in toomelooze vaart zijn verderf te gemoet gevoerd. Noch in de Nederlandsche hoofdstad, noch in de hofstad vond hij een terrein waarop hij zich naar hartelust kon bewegen, waar de prikkel, die hem tot onmisbare behoefte was geworden, kracht of scherpte genoeg bezat om zijne door overspanning verlamde zenuwen in de verlangde spanning te brengen en te houden.
Dat was eene uitmuntende gelegenheid - voor wie nog één vonkje van het goede in zijne borst voelde tintelen - om dat aan te wakkeren en tot eene vlam aan te blazen, die geheel zijn binnenste weêr met een edel vuur kon verwarmen, wiens gloed het onkruid kon verteren, dat daar wortel had geschoten en was opgewassen. Doch hiertoe ontbrak het hém aan veerkracht, aan lust. Zijne ziel was ongevoelig geworden voor die fijner, zachter aandoeningen die het sieraad en het genot van den edelen, onverdorven mensch zijn, - zijn hart was gesloten voor elke liefelijke gewaarwording. Daarom gaf hij - onder de schoon-schijnende reden van gehechtheid aan zijne betrekkingen - zijn verlangen te kennen, naar Parijs terug te keeren: en de Minister, van wiens wil die zaak afhankelijk was, stond in naauwe vriendschapsbetrekking met zijne familie, en aarzelde niet, aan dat verzoek te voldoen.

VIII.

Nogmaals waren vele maanden voorbijgegaan. Terwijl hester - die reeds sedert lang niet meer op de te-huis-komst

{==385==} {>>pagina-aanduiding<<}
van haren echtgenoot behoefde te wachten, daar hij zich dan terstond naar zijne afzonderlijke vertrekken begaf, en soms dagen achtereen voorbijgingen zonder dat hij scheen te weten dat zijne vrouw en zijn kind zich met hem onder hetzelfde dak bevonden - terwijl hester scheen te sluimeren op hare legerstede, met hare dochter aan hare zijde, en reeds tweemaal na middernacht de heldere slagen der pendule het verloop van een vol uur hadden aangekondigd, zoudt ge richard hebben kunnen aantreffen in eene dier kweekscholen van rampspoed, wanhoop en razernij, die toen nog in Parijs werden geduld. Maar hester sluimerde niet. Met gesloten oogen luisterde zij naar ieder geluid dat in de verte gehoord werd, en zelden sloot de slaap hare oogleden, vóór dat de bekende voetstap haar overtuigd had, dat richard in zijne woning was teruggekeerd. Was het gewoonte? was het nog liefde, die haar zoo waakzaam deed zijn, terwijl alles rondom haar in rust lag verzonken? Het vervolg van deze geschiedenis zal u zeggen wat het was.
Indien gij richard hadt gezien, op dien avond, in dat verachtelijk verblijf, het zou u ongelooflijk hebben toegeschenen, dat die man, met dat bleek en uitgeteerd gelaat, met die ingevallen en met bloed beloopen oogen, met die woest door elkander gewoelde en half vergrijsde haren, eenmaal, ja, nog vóór weinige jaren schoon mogt genoemd worden, en de trots was der moeder die hem het leven had geschonken, en van haar, die zich boven allen bevoorregt waande, omdat zij zich de gade van een zóó door de natuur begunstigd, van een zoo rijk begiftigd wezen mogt noemen. Gij zoudt gesidderd hebben, wanneer gij die, tusschen zijne kleederen verborgen, knokkerige hand hadt zien woelen in zijne borst, en gij dien vurigen, angstvollen blik had aanschouwd, waarmeê hij staarde op die groene tafel. En wel mogt die blik getuigen van de hevigste gemoedsbeweging, van folterende onrust: want eene enkele beweging der hand van den Croupier kon het laatste, het armzalig overblijfsel van zijn vermogen doen wegzinken in dien onpeilbaren afgrond, waarin al het overige reeds was voorgegaan. Gij zoudt vol afschuw uw gelaat van hem hebben afgewend, toen die teekenen van de vreeselijkste wanhoop op zijn gelaat zigtbaar werden, nadat die hand zich had

{==386==} {>>pagina-aanduiding<<}
bewogen, en hij zich een bedelaar wist: en het bloed zou u in de aderen zijn gestold, bij 't zien van dàt 't welk kleefde aan zijne vingeren, toen hij die aan zijne borst onttrok, om ze met verdubbelde woede in zijne te berge rijzende haren vast te klemmen.
Niet zoo laat als gewoonlijk kondigden, in dien nacht, het kraken van den trap en voetstappen in de nabijheid van hester's kamer de te-huis-komst van haren echtgenoot aan. Toen sluimerde zij werkelijk weldra in. Maar, wat was dàt? Door een hevigen dreun, als werd die veroorzaakt door eene ontploffing in hare nabijheid, werd zij uit haren slaap opgeschrikt. Vol ontsteltenis sprong zij het bed uit, en stond bevende en half bedwelmd in het rond te staren. Alles was rustig en stil. Had zij welligt gedroomd? Maar, neen! daar hoorde zij beweging. Eene deur werd geopend, en nog eene; haastige voetstappen werden vernomen. In allerijl sloeg zij een mantel om, en wilde gaan zien wat er te doen was. Doch eer zij de deur van het vertrek was genaderd, stortte hare kamenier kermende in de kamer en bewusteloos voor hare voeten neêr.
- Wat is er, dominique? - riep zij den knecht toe, die, met bleek gelaat en ineengeklemde handen, een paar schreden van den drempel verwijderd was blijven staan.
- O, mijn God! Mevrouw! Mevrouw!! - was alles wat de radelooze man kon en - wilde uitbrengen.
Zij wilde naar richard's vertrekken ijlen: maar de bediende hield haar eerbiedig, doch met kracht terug.
- Laat mij gaan! - kreet zij - of zeg mij wat er gebeurd is!
Maar hoe kon hij haar laten gaan, - hoe haar vertellen wat hij gezien had?!
De Baron had zich een kogel door het hoofd gejaagd!

Zal ik u hester's toestand, in de eerste uren, in de eerste dagen na die vreesclijke gebeurtenis, behoeven te beschrijven? Gij zult u dien ligtelijk als zeer droevig kunnen voorstellen: - maar nog treuriger zal u die voorkomen, wanneer ik u bekend maak met den toestand van haar hart.

{==387==} {>>pagina-aanduiding<<}

Onder al de beproevingen welke richard over haar gebragt had, - onder zijne verwaarloozing en zijn verwoesten van haar geluk, - te midden van alle zijne buitensporigheden en verspillingen, - in weerwil van de miskenning harer regten, en van de krenkingen, grieven en vernederingen, die van dat alles het gevolg waren, - was haar hart hem getrouw gebleven, was zij hem blijven lief hebben, als op den dag toen zij beloofd had hem ter zijde te zullen staan in lief en in leed: en wat zijne handelingen die liefde aan warmte mogten hebben ontnomen, werd dubbel vergoed door het medelijden, in haar gewekt door zijne verdwaaldheid en verblinding.
O! het hart eener beminnende vrouw is eene goudmijn voor den man, wien het toebehoort, en die het door zijne genegenheid weet geopend te houden. Al wat de aarde liefelijkst heeft, het edelst genot dat deze wereld aanbiedt, kan hij zich verschaffen door den schat die daarin ligt verborgen. Met den tooverstaf der liefde kan hij telkens - en telkens - tot in het oneindige, een deel van dien schat, als van zelve, daaruit doen opwellen; en ook zonder dat hij dien staf gebruikt, overstort het - uit den overvloed van zijnen rijkdom - zijn levenspad, en doet hem als in den weerschijn van een immer voortdurend morgenrood wandelen. Ja, zelfs wanneer zijne koelheid - of nog erger - dat harte voor hem sluit, dan blijft daarin toch al die rijkdom besloten, en het opent zich nog ontelbare malen in het geheim, door zijne eigen warmte.
Bovendien was hester nog altijd blijven hopen op zijne verbetering, nog altijd blijven gelooven aan de mogelijkheid van zijn terugkeer. Zelfs toen het haar duidelijk begon te worden, dat hun vermogen wegsmolt onder zijne verkwistende handen, hoopte zij nog dat eene geheele uitputting daarvan hem zou noodzaken tot stilstaan op zijn verderfelijk pad, en het goede en edele in hem weder zou ontwaken tot een vernieuwd leven.
En nu had hij, met eene gewelddadige hand, al hare verwachtingen, geheel hare hoop vernietigd, en hém van hare zijde weggerukt, met wien zij eenmaal eene heerlijke toekomst had gedroomd, aan wiens hand zij een lang en gelukkig leven

{==388==} {>>pagina-aanduiding<<}
had gewenscht en verwacht: dien zij meer had bemind dan eenig ander wezen op aarde, en dien zij nog bleef lief hebben, nu hij reeds had opgehouden te bestaan. Nu blikte zij in een donker verschiet, waarin zij niets zag dan droefenis, verlatenheid en kommer, want - zij was weduwe, ouderloos en - arm!
Maar zij had immers vrienden en betrekkingen in hare nabijheid en in haar vaderland!
O! aan vrienden zou het haar niet ontbroken hebben, indien zij als eene rijke douairière hare rouwkleederen had gedragen. Dan zou de aristokratie der Fransche hoofdstad - tot welke zij door de familie van haren echtgenoot ontegenzeggelijk behoorde - het gerucht, omtrent die schokkende gebeurtenis in omloop, openlijk hebben weêrsproken: men zou de waarheid elkander alleen in vertrouwen daar hebben toegefluisterd, en voor het groote publiek zou eene beroerte of ander hevig toeval de plaats hebben vervangen van het wapen waarmeê hij zich den dood had gegeven. Dan zou zij zelfs omringd zijn geworden door een tal van vereerders en aanbidders, die bereid waren, ter wille van hare aanbiddelijke schoonheid (want zij mogt nog schoon genoemd worden) en beminnelijke eigenschappen, hare niet-adellijke geboorte voorbij te zien, en om een welwillend glimlachje of een genadigen blik harer betooverende oogen te bedelen.
Maar zij was arm! En wie kon het nu iemand uit die hoog-edele kringen euvel duiden, dat hij niet gaarne openlijk wilde doen blijken van zijne bekendheid met die vrouw, welke door hare dwaze toegevendheid geruïneerd was, - wier burgerlijke afkomst haar als van zelf - na het overlijden van haar gemaal - uitsloot van die kringen, waarin zij immers slechts om den wille zijner familie geduld werd? - dat hij zich niet gaarne afgaf met eene wier echtgenoot zijn bandeloos leven met een zelfmoord had bekroond? - dat hij het bestaan dier vrouw, die zich bij niemand hunner aanmeldde om hulp of bijstand, weldra vergat?
En betrekkingen!
Van de hare - die zich, ten tijde harer verbindtenis met den Baron, zeer vereerd hadden gevoeld en betoond door dat huwelijk, dat hen in verwantschap bragt met eene der oudste

{==389==} {>>pagina-aanduiding<<}
adellijke familiën van Frankrijk, en die, bij het uiten hunner opregte gelukwenschen, veel sympathie voor hare keuze hadden doen blijken, en vele lofspraken op den edelen en voortreffelijken jongeling hadden uitgesproken - gaven eenigen haar thans te kennen dat zij haar huwelijk altijd als eene dwaasheid hadden beschouwd, en zij nooit eenig geloof hadden gehecht aan de beloften van een speler: - anderen noemden haar-zelve de schuld van haar ongeluk, daar zij ligtzinnig genoeg was geweest, zich geene genoegzame sommen te verzekeren bij het leven harer ouders - terwijl zij, èn om hem die vernedering, èn hare naaste bloedverwanten die smart te besparen, zijne buitensporigheden steeds voor hen had verzwegen en zoeken te verbergen! -: nog anderen gingen zoo verre, dat zij haar ongelukkig lot eene wèlverdiende straf noemden, en haar den raad gaven, zich ootmoedig en stil daaraan te onderwerpen, zonder te trachten die op te heffen door de met zorg bijeen vergaderde middelen van anderen, op wie zij eenmaal uit de hoogte had nedergezien: - terwijl zij wist dat zoo iets nimmer had plaats gevonden, en zelfs de gedachte daaraan nooit bij haar was opgekomen!
De zijne - die haar hadden ontvangen als eene die volkomen geregtigd was, de eervolle plaats in hun midden te komen innemen - verklaarden: dat zij altijd die mésalliance van richard afgekeurd, maar gezwegen hadden, om hém niet noodeloos te kwetsen, dewijl daardoor toch niets meer aan de zaak kon veranderd worden: en zij beschouwden zich - en dat betuigden zij haar ook - na zijn dood ontslagen van die burgerlijke betrekking; ten minste in zoo verre, dat zij haar het regt niet konden toekennen, aanspraak te maken op hunne ondersteuning, te meer daar richard zijn erfdeel reeds in gemeenschap met haar had genoten en verteerd. - Zijn erfdeel! - dat - in vergelijking met haar bruidschat alleen - een stofje in de weegschaal mogt genoemd worden! - En toch! toen hester zich, door den nood gedrongen, tot het Gouvernement wendde om een pensioen te erlangen, verzekerden zij hun vriend den Minister, op zijne navraag, dat zij, als behoorende tot eene familie als die van haren echtgenoot, tot zulk een middel de toevlugt niet behoefde te nemen: en zoo beroofde hun trots haar van het eenige redmiddel dat haar was overgebleven.


{==390==} {>>pagina-aanduiding<<}

IX.

Niet lang daarna bevond zich hester in het nederig vertrek, dat zij, hierin bijgestaan door den ouden dominique, gehuurd had in eene wijk, verre verwijderd van die waarin zij met haren echtgenoot had gewoond. Eerst had zij neiging gevoeld tot terugkeer naar haar vaderland en geboortestad; maar het denkbeeld, zich in dien toestand te moeten vertoonen, gepaard aan eene groote mate van onverschilligheid en zekere traagheid, niet ongewoon bij menschen in eene positie als die waarin zij verkeerde, hadden haar afgeschrikt van die onderneming, en haar doen blijven waar zij was.
Het was avond toen zij haar nieuw verblijf betrok. Nadat zij haar dochtertje, in het eenvoudige ledekantje had ter ruste gelegd en het kind - dat, even als de meeste kinderen van dien leeftijd, veel behagen vond in die nieuwe omgeving en die vreemde voorwerpen, en dat nog zoo weinig besef had van de treurige oorzaken die aanleiding hadden gegeven tot deze groote verandering - eindelijk was ingesluimerd, zat zij daar, met de armen over hare borst gekruist, in diep gepeins verzonken, voor zich heen te staren.
Toen eerst, daar al de bezigheden, beslommeringen en bemoeijingen, waartoe die droevige, die vreeselijke gebeurtenis aanleiding had gegeven, geheel voorbij waren, was het haar vergund een eenigzins juister blik in de toekomst te werpen. En wat zag zij daar? Droefheid, zorgen en armoede! - De schulden, door den Baron nagelaten, hadden alles, tot zelfs het grootste deel van de opbrengst harer juweelen en kleinoodiën doen verdwijnen: en de geringe som die haar restte, kon naauwelijks toereikend zijn tot onderhoud voor haar en voor haar kind gedurende weinige maanden. En dan? - Op niemands hulp kon zij rekenen. Dat hadden haar al hare vergeefsche pogingen geleerd, in de eerste oogenblikken van radeloosheid, toen zij te midden van hare droefheid nog beangstigd werd door de beelden van kommer en ellende die haar uit de verte aangrijnsden. - En wat zou dàn haar lot zijn?! Ach! daarover bekommerde zij zich zoo zeer niet, afgemat - als zij was - naar ziel en ligchaam, beroofd van allen lust tot het leven. Maar haar kind! wat

{==391==} {>>pagina-aanduiding<<}
zou dan het lot zijn van haar kind?! Wat zou er van haar lieveling, het eenige dierbare wezen dat haar was overgebleven, moeten worden als ook zij mogt worden weggerukt, en die teedere, liefelijke bloem alleen moest achterblijven op de dorre heide waarheen het lot en de menschen haar hadden verbannen! O! dat denkbeeld bragt haar bijna tot wanhoop, tot zinneloosheid!
Hester had, bijna in ieder opzigt, genoten - wat de menschen gewoonlijk eene exquise opvoeding noemen. Bijna in ieder opzigt, zeg ik; want, hoe uitmuntend die opvoeding overigens ook moge geweest zijn: een voornaam punt was daarbij over het hoofd gezien.
Haar vader, van zijne vroege jeugd af tot den handel opgeleid en van de beslommeringen, daaraan verbonden, meer dan vele anderen omgeven - daar hij reeds in zijne jongelingsjaren de zaken van zijn, toen overleden, vader moest op zich nemen - bragt zijne oogenblikken van rust liever door in opwekkende gezelschappen en andere vermaken, dan die te wijden aan hoogere denkbeelden en belangen. Hij was een bekwaam man in zijne betrekking, en het was hem altijd voor den wind gegaan. Dat gaf hem eene zelfgenoegzaamheid en zelfvertrouwen, die de behoefte aan hulp en zegen, aan troost en bemoediging als van zelve uitsloten, en waardoor zijn aanzijn zoodanig werd omhuld, dat zijn blik daar zelden genoegzaam doorheen kon dringen, om zich op eene meer verwijderde toekomst te vestigen, dan het menschelijke leven aanbiedt. En hoe had hij háár dan daarop kunnen wijzen? Hare moeder - die, bij hare opleiding, volgens dezelfde beginselen handelde, onder wier invloed zij-zelve was opgevoed - meende, te dezen opzigte, volkomen aan hare pligten te beantwoorden, door hester ‘hare belijdenis te laten leeren’, en haar ‘op den daarvoor gebruikelijken tijd’ tot lid der Christelijke Gemeente te doen aannemen. Hooger standpunt in het Godsdienstige was immers nooit van haar-zelve gevorderd?! Geen van beide had ooit anderen tegenspoed gekend dan het verlies van zeer jonge kinderen. En die lichtstralen uit eene betere wereld, hun toegezonden om hunne blikken naar omhoog te lokken, waren afgestuit op hunne - aan het stoffelijke verknochte - harten, en - zóó - gebogen

{==392==} {>>pagina-aanduiding<<}
naar de kleine groeven, waarin zij hunne lievelingen geborgen waanden, - zonder door den spiegel der hoop op wederzien te worden teruggekaatst.
Al wat hester - gedurende geheel haar vroeger leven - behoefde, ontving zij, bijna zonder dat zij noodig had daarom te vragen: iedere hulp werd haar als van zelve verleend door de haar omgevende menschen, of door de liefde en zorg harer betrekkingen: overvloed en weelde hadden haar altijd omringd. Daarom had zij haar vertrouwen steeds gesteld op menschen en zaken, en geene behoefte gevoeld aan vertrouwen op een Hooger Wezen. Daarom had zij, bij den dood van haar zoontje, ook alleen troost gezocht bij haren echtgenoot, - in de herinnering van dat lieve kind, en in het bezoeken van de plaats waar het in de aarde was neêrgelegd. Daarom had zij, bij het sterven harer ouders, - in de eenzaamheid en onder de smarten waartoe richard's gedrag haar doemde, zich slechts te meer gehecht aan haar lieve dochtertje, en in dezer liefde vergoeding gezocht voor wat haar was ontnomen, voor wat haar werd onthouden: en hare blikken hadden zich wel vol droefheid en teederheid grafwaarts - maar niet, van hoop en vertrouwen vervuld, hemelwaarts gerigt. Maar, toen zij daar stond - geheel alléén, - verlaten van alle menschen, beroofd van alles, ontbloot van iedere hulp, - toen was het of het haar op eenmaal weder te binnen schoot, dat daar Één leeft in den hemel, die een Man is der weduwen, en een Vader der weezen. Ware er hier alleen sprake geweest van haar-zelve, dan zou zij vermoedelijk, in volslagen troosteloosheid, de handen werkeloos in den schoot hebben laten zinken, en zou hare eenige hoop zijn geweest op een spoedig heengaan van die aarde, op welke geen geluk of vreugde haar meer verbeidde; maar nu het ook gold hare dochter, en de toekomst van haar kind, - nu sloeg zij een blik vol angst en wanhoop rondom zich henen; en toen zij dáár geen enkel steunpunt ontwaarde, werd die blik als van zelve heengeleid naar Boven, waar te allen tijde een rustpunt is te vinden voor ieder die het daar in
ootmoed zoekt en tracht te ontdekken: en zij knielde neder, - vouwde eerbiedig hare sidderende handen - en bad: ‘Heere! wees met mij en met mijn arm kind!’

{==393==} {>>pagina-aanduiding<<}

Die blik had de gemeenschap hersteld tusschen haar en - de hemelen. Van de eene zijde was daartoe slechts weinig noodig geweest; want het oog van den God des hemels en der aarde had steeds liefdevol op haar gerust, en dat gevoelde zij ook, zoodra zij het hare rigtte naar Hem; want eene, tot nu toe ongekende, zoete en heilige aandoening doorstroomde haar gewond en verslagen harte. - En hoe véél was daartoe niet vereischt van hare zijde. Sedert het oogenblik toen zij door den Doop aan den Heer werd opgedragen en aan den Heiland der wereld werd toegewijd, had zij bijna onafgebroken den blik naar de aarde gewend; want hare beden hadden alleen den vorm van wat men een gebed mag noemen, en uit die van buiten geleerde klanken steeg geen liefelijke geur op, die welgevallig kon zijn voor de oogen van haren Schepper, maar alleen rook, als van de altaren der Heidenen, en die den hemel voor haar verborg in plaats van haar daaraan nader te brengen. En bij hare intrede in de Gemeente der Christenen was zij - even als zoo velen! - slechts tegenwoordig geweest als deelgenoote aan een gebruikelijk feest, zonder de plegtigheid en de heilige strekking er van te gevoelen of te begrijpen. Al de wenken haar gegeven, waren onopgemerkt voor haar voorbijgegaan, zoo lang het aardsche hare blikken hield geboeid: en eerst toen alles haar scheen te hebben verlaten, hoorde zij de stem der liefde - van Hem, die haar toch altijd was nabij geweest.
Maar nu zij eenmaal die stem had vernomen, begon een nieuw leven voor haar. Zij gevoelde dat zij niet meer alleen stond, maar dat zij een goedertieren Beschermer bezat, die magtig was haar te helpen en te ondersteunen, en die haar Zijne hulpe niet zou onthouden, indien zij Hem daarom bad, en zij zich die genade en die liefde trachtte waardig te maken. Zij besefte dat zij daartoe eene naauwkeuriger kennis behoefde van Hém en van hare pligten, als kind van dien Vader, en als volgelinge van christus, en dat zij, om op dien bijstand te mogen vertrouwen, eerst zelve al de middelen moest aangrijpen, die haar nog ter dienste stonden tot behartiging van hare tijdelijke en eeuwige belangen, en die van haar dierbaar kind. Voor de laatsten waren die middelen genoegzaam voorhanden, en, bij eene ernstige begeerte daartoe, niet moeijelijk

{==394==} {>>pagina-aanduiding<<}
voor haar te erlangen: doch welke zou zij vermogen aan te wenden tot het verkrijgen van die welke zouden moeten strekken om in haar beider stoffelijke behoeften te voorzien? Arbeiden had zij nooit geleerd: maar toch, zij bezat eene uitmuntende bekwaamheid in vele vrouwelijke handwerken. Haar moed herleefde bij het ontwaken van haar geloof en vertrouwen, en die zelfde handen, die de wanhoop straks ineenwrong, bewogen zich voortaan meestal kalm, maar steeds vol ijver, ter bereiking van het voorgestelde doel: en zoo haar moed of hare krachten bij wijlen voor een oogenblik verflaauwden, was één blik op haar kind of ééne stille bede genoegzaam om haar de veerkracht terug te schenken welke zij behoefde.

(Het slot in No. IX; dat te gelijk met dit wordt verzonden.)

Het dichters-vaartuig.

Door L. Lammers, Jr.


Tot in onafzienbre verte 
Reikt de groote, trotsche Zee, 
En haar golven voeren schepen 
Over d' open afgrond meê. 
Duizend wimpels waaijen, wappren. 
Welk gewemel, welk een lust! 
Hoe ze draaijen, hoe ze kruisen, 
Trachtend naar de groene kust! 
 
Deze brengt een lading kolen, 
Die heeft kazen, groot en fijn, 
Deze graan, die vette hammen; 
Andre brengen lekkren wijn. 
Ieder schipper heeft een vrouwtje, 
En dat is zijn beste last, 
En het wiegje met het kleintje 
Sjort hij aan den grooten mast. 

{==395==} {>>pagina-aanduiding<<}

Hoor, zij zingen; hoor, zij praten, 
o, Zoo vrij en regt vertrouwd! 
Maar daar zeilt een schip den stroom op, 
Trotsch en prachtig is 't gebouwd; 
't Heeft zijn kiel en boord van eiken, 
Opgedolven uit den grond, 
En tot mast den boom des levens 
Die in Edens lusthof stond. 
 
't Zeilwerk is van witte wolken, 
Waarop 't avondpurper gloort, 
En met frissche bloemenkransen 
Is het ál versierd aan boord. 
Aan het roer - een gouden harpe - 
Staat de dichter gansch alleen. 
Elke snaar klinkt wonderheerlijk 
Door der golven branding heen. 
 
Geesten zingen in de koeltjes, 
En de dichter, vroom van zin, 
Ziet met heldre geestesoogen 
Zalig in Gods hemel in. 
Op de kusten durft hij zeilen, 
Van 't verleden, en van ver, 
Achter dunne morgenwolkjes, 
Staat de toekomst als een ster. 
 
In verrukking zingt zijn stemme 
's Hemels vrede en 't aardsch genot; 
In zijn boezem leeft en ademt 
't Beeld van 't eeuwig schoon, van God. 
En de menigt', die daar heenzeilt, 
Vindt dat alles ijdlc pracht, 
Luistert even, maar geeft spoedig 
Weêr op kaas en koren acht. 
 
Alles wat hij ziet in 't leven, 
Schenkt den dichter poëzie; 
Niets verbreekt er in zijn binnenst' 
De onbegrepen harmonie. 
Golven ziet hij wentlen, stijgen, 
Wolken langs den hemel gaan, 
Maar het kloppen van zijn harte 
Kan hij zelf niet regt verstaan. 

{==396==} {>>pagina-aanduiding<<}

Doch in 't midden van zijn vreugde 
Voelt hij diep een groot gemis, 
Daar hij eenzaam onder geesten, 
Zonder zielverwantschap is. 
Eenzaam is hij in zijn hemel, 
Zonder eenig deelgenoot; 
Eenzaam is hij in zijn smarte; 
Eenzaam staat hij in den dood. 
 
't Harte wil een hart ontmoeten. - 
Nu is hem geen raadsel meer, 
't Smartlijk heimwee, en hij stort zich 
In den schoot der baren neêr. 
Zie, zij sluiten, en het schip zeilt 
Verder met zijn geestendans, 
En de ster blinkt van den hemel 
In den bleeken avondglans. 

Naar het Deensch van h.c. andersen.

Een algemeene huwelijkswensch.

(Tot bladvulling.)

Uw bootje zal de echtzee bevaren! 
Soms woeden de buijen er fel. - 
Uw vaart zij vol zoetheid en spel! 
Gij gaat nu die echtzee bevaren... 
o, Bruîgom en Bruidje, vaart wel! 
 
Uw bootje zal de echtzee bevaren! - 
't Beleid hoû de roerpen in hand; 
De hoop weef gebloemte in het want; 
Het steven door kabblende baren 
Met liefde en vertrouwen bemand! 
 
Uw bootje zal de echtzee bevaren! - 
Omringe 't een spelende stoet 
Van Engeltjes, blozend en goed, 
Ten hemel af nedergevaren 
Opdat hij den tocht u verzoet'! 
 
Uw bootje zal de echtzee bevaren! - 
Ga 't immer, vóór wind en vóór tij, 
De klippen en kolken voorbij, 
En zij er, in lengte van jaren, 
Geen echtpaar zoo zalig als gij! 



{==397==} {>>pagina-aanduiding<<}

Mengelwerk.





Fragment uit eene historische beschrijving van Waddinxveen.

medegedeeld door J.W. Regt.

I.

De aloude gesteldheid, en de veranderingen van den bodem.

Hoe was 't er met den bodem gesteld in de grijze Oudheid? Een eeuwenheugend woud overdekte toen de vlakte waarop wij nu spaarzaam eenig boomgewas zien verrijzen. Dit woud, waarvan het latere Gouwsche bosch een overblijfsel was, liep over Zevenhuizen naar Nieuwerkerk, en stond in dadelijk verband met een ander, hetwelk zich over het tegenwoordige Hazarswoude (Aduarswoude) en Soeterwoude uitstrekte, en in de namen dier plaatsen nog heden in aandenken wordt gehouden. Ook den naam van Boskoop (hoewel met meer waarschijnlijkheid van het voormalige huis ter Bussche afkomstig) willen sommigen aan dit bosch of woud ontleenen. Langen tijd schijnt dit bosch een geliefkoosde jagtgrond te zijn geweest, hetgeen wij opmaken uit den naam der voormalige heerlijkheid St. Hubrechtsgeregt, dus geheeten naar den Heiligen hubertus, den patroon der jagers.
De afgevallen bladeren, de verwelkte planten, de omgestorte boomen, vooral die welke bij den vreeselijken storm van 800 werden nedergeveld, en nog andere oorzaken werkten zamen om in deze boschstreek eenen veengrond te bereiden, welke later naar zijne eigenaardige gesteldheid of betrekkelijke ligging onderscheidene benamingen verkreeg. Men onderscheidde in onzen omtrek drieërlei soort van veenen, namelijk: de hooge veenen; de wilde veenen, en de waddingsveenen.
De laatste lagen minder hoog dan de eerste, en grensden onmiddellijk aan de moerassen en broekachtige gronden, welke

{==398==} {>>pagina-aanduiding<<}
zich in de rigting van Moerdrecht, Moerkapelle en Broek bevonden; hetgeen de reden is, dat zij, als aan deze wadding, dat is doorwaadbare of modderachtige gronden gelegen, den naam van waddingsveen bekwamen.
Aan de Zuid-Westzijde dezer boschstreek had men eene bent of wildernis, waar sedert Benthuizen, Benthorn en de Bentpolder onder Hazerswoude zijn verrezen, en de grond niet anders dan zure en onsmakelijke gewassen opleverde, ongeschikt om tot voeder voor het vee te dienen. Zelfs te Zegwaard groeide nog niets dan zekke of biezen, zoo als de naam te kennen geeft; ofschoon niet ver van daar, onder Soetermeer en Soeterwoude, geschikte voedergewassen werden aangetroffen. Het wapen van Soeterwoude prijkte daarom van oude tijden af, gelijk nog heden, met drie klaverbladen.
Reeds zeer vroeg hebben zich hier menschen opgehouden. Ja, het vermoeden is misschien niet ongegrond, dat de omtrek alhier te dien opzigte onder de oudste onzes lands behoort. Heeft men toch te Alphen, Hazerswoude, Zevenhuizen en Moordrecht in vroegere jaren Romeinsche penningen uit den grond gedolven, en daaruit met reden het gevolg getrokken, dat deze werelddwingers daar hunne legerbenden gevoerd hebben om de vrijheidlievende Batavieren, die het vreemde juk in de donkerste bosschen trachtten te ontvlugten, op den voet te volgen; wij mogen dan ook aannemen dat het voorgeslacht zich in onze woonplaats heeft opgehouden, en er met de genoemde volken in aanraking zal geweest zijn. Enkele Schrijvers meenen dat de Kaninefaten hier gewoond hebben.
Vóór dat ons land met dijken was omgeven, plagten de oudste bewoners dezer gewesten, die zich als familiën of stammen tot gemeenten vereenigden, zekere heuvels of hoogten op te werpen, ten einde zich daarop gezamenlijk met der woon te vestigen, en tegen watergevaren in veiligheid te stellen. Zulke heuvels, door hen terpen of torpen geheeten, hebben den oorsprong gegeven aan ons woord dorp, gelijk daaruit mede onze gemeenten zijn voortgesproten. Dergelijke terp of torp heeft men hier opgerigt, ter plaatse waar de wegen van Leiden en Rotterdam naar Gouda zich vereenigden, en dat wel in een tijd toen de Gouwe nog niet gegraven was; anders had men toch wel, om meer dan ééne reden, de nabijheid van dit water uitgekozen.

{==399==} {>>pagina-aanduiding<<}

Niemand weet echter te zeggen wanneer dit water is aangelegd, en de gissingen daaromtrent loopen ver uiteen. De waarschijnlijkste komt ons voor: dat de Gouwe, die tot verbinding van den Rijn met den IJssel is daargesteld, haar aanwezen ontving in het Frankische tijdvak, en op grond van de penningen die men in de nabijheid van Gouda bij dit water gevonden heeft, mag men aannemen dat zij onder de regering van lodewijk den Vrome, zoon van karel den Groote, in den aanvang der negende eeuw, geleid werd.
Onze voorouders leefden van de jagt en visscherij. Eerst na het omhelzen van de Christelijke Godsdienst begonnen zij zich op andere hoofdmiddelen van bestaan toe te leggen. Vooral was het de landbouw, die door voorgang en onderrigting van kloosterlingen beoefend werd, en aanleiding gaf tot de ontginning van den grond, het uitroeijen der bosschen, het graven van vaarten, en het aanleggen van dijken. Doch hoe meer men zich daarmede ging onledig houden, hoe meer men behoefte gevoelde aan eene regeling der waterontlasting. Door het oprigten van waterschappen, in het midden der dertiende eeuw, trachtte men daarin te voorzien. Waddinxveen werd toen gedeeltelijk onder Rijnland, gedeeltelijk onder Schieland gebragt. Naardien echter dat gedeelte hetwelk onder Rijnland behoorde, aan de uiterste grenzen van dit waterdistrict gelegen was, en mitsdien langen tijd noodig had eer het water, den algemeenen weg volgende, naar zee ging, zoo hebben de Graven onzes lands reeds zeer spoedig voor Waddinxveen en naburige ambachten gunstige beschikkingen genomen, om hun eene betere waterloozing te doen bekomen. Graaf floris V gaf in 1284 aan de ambachten van Alphen, Hazarswoude, Boskoop en Waddinxveen vrijheid om de Gouwsluis te hunnen behoeve te schouwen, en daaruit de deuren te nemen, indien zij dit noodig oordeelden om hun water kwijt te raken. Hertog willem van beijeren, Graaf van Holland en Henegouwen, vergunde diezelfde ambachten, in 1356, eene wetering te mogen graven, ter wederzijden van de Gouwe, ten einde hunnelanderijen te doen uitwateren op den IJssel. Deze wetering, waarvan in den gunstbrief naauwkeurige melding gedaan wordt, hoe ver die door elk der gezegde ambachten in onderhoud moest genomen worden, en die nu nog bekend is onder den naam van Alferwetering, gaf al dadelijk onrust. Jan van blois,

{==400==} {>>pagina-aanduiding<<}
Heer van ter Goude en Schoonhoven, verzette zich er tegen, en liet den watergang, als ten deele door zijn land en heerlijkheid Bloemendaal gaande, dammen en toeslaan; doch tevreden gesteld zijnde, gaf hij er bij open brieven van het jaar 1358 zijne bewilliging en toestemming aan. Even zoo had ook floris van den bouckhorst, Ambachtsheer van Moordrecht, aan die van Waddinxveen vergunning verleend om den watergang door zijne heerlijkheid naar den IJssel te brengen.
Later schijnt deze wetering, door de verveening van den grond, hare belangrijkheid verloren te hebben, en mitsdien ten gebruike aan die van Moordrecht te zijn afgestaan, waarvoor deze aan Waddinxveen en Boskoop, volgens accoord, in 1525 aangegaan, zekere jaarschatting moesten opbrengen.
Toen de inrigting en beveiliging van den grond van lieverleê geregeld was, legde men zich hier al spoedig op het verveenen toe, en de spreuk: ‘Gelukkig 't land, waar 't kind zijn moêr verbrandt’, werd er bewaarheid; immers men wil dat er toen groote schatten gewonnen zijn, en Waddinxveen dáárdoor den bijnaam van ‘het rijke’ bekwam. Deze verveeningen kunnen evenwel niet vóór of omstreeks het einde der veertiende eeuw begonnen zijn, naardien eerst in 1336 het turfsteken door Friesche monniken aangevangen was.
Ondertusschen sproot uit dit verveenen weêr het nadeel voort, dat er langzamerhand waterplassen ontstonden, welke met andere uit de nabuurschap zamengesmolten, bijna onafzienbare meren vormden. Deze plassen werden onderscheiden in de Noordplas en de Zuidplas, en waren van elkander gescheiden door de landscheiding tusschen Rijnland en Schieland, hieromtrent de Dorrekenskade geheeten.
De eerste dezer plassen liep niet alleen over het regtsgebied van Noord-Waddinxveen, maar ook over dat van Hazarswoude, Benthuizen, Benthorn, Hoogeveen en Soeterwoude; beslaande, onder den naam van de Groote Hazarswoudsche plas, de aanmerkelijke uitgestrektheid van 4280 morgen, dat is 3640 bunders.
De andere ging over het regtsgebied van Zuid-Waddinxveen, Moordrecht, Moerkapelle, Zevenhuizen en Nieuwerkerk, en nam eene oppervlakte in van bijna 4000 bunders.
Eerst door het St. Hubrechtsverlaat, in de Gouwkade,

{==401==} {>>pagina-aanduiding<<}
waartoe Keizer karel V, in 1551, aan den toenmaligen Heer van St. Hubrechtsgeregt, dirk coebels van der loo, octrooi verleende, en vervolgens door de Groenswaardsche en Peullijsche bruggen, in den rijweg, kon men deze plassen uit de Gouwe met vaartuigen bereiken, en zoo te water den togt naar Rotterdam voortzetten, ten welken einde er in de Dorrekenskade een overhaal bestond, om de schepen uit den eenen plas in den anderen te leiden, onder den naam van Donderdam, aldus geheeten naar een adriaan jorisze donder, Schout en timmerman te Waddinxveen, die in 1606 van de Staten van Holland en West-Friesland, na ingewonnen berigt der daarbij betrokken autoriteiten, vergunning had verkregen om dit werk daar te stellen.
Langen tijd heeft dan ook onder andere de beurtman van Amsterdam op Rotterdam van dezen waterweg gebruik gemaakt, als den kortsten afstand aanbiedende tusschen de beide steden; ja, de regering der laatste stad was zoodanig van het belang dezer watergemeenschap voor hare ingezetenen doordrongen, dat zij in 1633 met diederik van schagen, destijds Heer van St. Hubrechtsgeregt en Noord-Waddinxveen, een accoord heeft getroffen, waarbij zij het onderhoud der bruggen en verlaten in deze passage grootendeels voor hare rekening nam.
Evenwel waren de voordeelen der scheepvaart van te weinig belang om in de schaal te kunnen worden gelegd tegen de ontzettende nadeelen welke uit het aanwezen dier plassen moesten volgen.
Jaarlijks leden de aangrenzende landerijen geweldig door den golfslag, terwijl er gevaar was van doorbraak bij elken hevigen Noord-Westenwind.
Van tijd tot tijd had men daarom reeds getracht de waterkeering over eene aanmerkelijke lengte met kostbaar paalwerk te versterken, waarvan het onderhoud jaarlijks belangrijke sommen vorderde. Nog andere maatregelen waren genomen, om alle bekommering zoo veel mogelijk te doen wijken, maar niettegenstaande dit alles bleef men steeds eene duistere toekomst vreezen.
Immers, die plassen, in het hart van Holland gelegen, tusschen drie groote steden, konden zich met andere veenplassen vereenigen, het Haarlemmermeer bereiken, en alzoo de

{==402==} {>>pagina-aanduiding<<}
hoofdprovincie onzes lands in eene openbare zee herscheppen. Men moet Schrijvers die in het midden der voorgaande eeuw leefden, en deze binnenwateren met eigen oogen aanschouwden, lezen, om een denkbeeld te krijgen van den huiveringwekkenden staat waarin hier alles bij noodweêr verkeerde (*).
Reeds in 1661, 1663 en 1669 hadden dan ook schout en ambachtsbewaarders van Noord-Waddinxveen zich tot de hooge overheid des lands gewend, om octrooi te bekomen ter droogmaling hunner landerijen; maar vermits de regering van Rotterdam had aangedrongen op het in stand houden der vaart naar de Gouwe, en andere stemhebbende steden, zoo als Gouda, Dordrecht, Haarlem en Leiden, daartegen ijverden, had het werk, in eene eeuw toen bijzondere belangen nog boven algemeene golden, geenen voortgang. Het duurde nog wel bijna eene eeuw, eer men gehoor verkreeg, en de onderneming op grooter schaal tot stand kwam. Op aanhoudend verzoek der ambachten van Noord-Waddinxveen, Hazarswoude, Soeterwoude, Benthuizen, Benthorn en Hoogeveen, bewilligden eindelijk de Staten van Holland en West-Friesland den 12den Mei 1759 tot het bedijken en uitmalen van den Grooten Hazarswoudschen plas, en toen deze droogmaking ten jare 1766 was tot stand gebragt, ontstond daaruit voor deze gemeente de Achterafsche of Binnenwegsche polder; ook wel de drooggemaakte polder van Noord-Waddinxveen geheeten.
Een jaar daarna, dus in 1767, verkreeg men vrijheid tot het houden eener jaarlijksche paardenmarkt, welke den eersten woensdag in Augustus gehouden werd, en nog heden, hoewel in kwijnenden staat, voortduurt.
De droogmaking van den Zuidplas dagteekent van onzen leeftijd. Wel had men reeds in het begin dezer eeuw daarover gesproken, doch eerst in 1824 werden er meer bijzonder plannen, opmetingen en berekeningen van kosten gemaakt. Nadat deze plannen vijf jaren lang gezien, herzien en overzien waren, werden zij in 1829 in werking gebragt. Ongelukkig brak in het volgende jaar de Belgische revolutie uit, ten gevolge waarvan de werkzaamheden gedurende een tijdsverloop van vijf jaren moesten gestaakt blijven. Doch in 1835 weder hervat zijnde, ging men er krachtdadig mede voort. Dertig molens

{==403==} {>>pagina-aanduiding<<}
en twee stoomwerktuigen hebben toen tot in 1842 de droogmaking helpen bewerken, waarvan de kosten, na aftrek van den verkoop der landerijen, hebben bedragen de zeer aanzienlijke som van f 2.123.374.94. De hierdoor ontstane Zuidplaspolder heeft zijn afzonderlijk bestuur, en bij verdeeling onder de respectieve gemeenten werd daarvan eene oppervlakte van circa 1000 bunders aan Zuid-Waddinxveen toegekend.
Alzoo ligt onder deze gemeenten nog maar alleen een gedeelte van den Voorafschen-polder onder water; doch wij mogen vertrouwen dat ook daar eerlang graan voor visch zal komen: nademaal, door de oprigting van het stoomgemaal op den IJssel ter verbetering onzer water-ontlasting, meer dan ooit de kans daartoe schoon staat.
Sedert deze droogmakingen heeft zich hier, naast een bloeijend fabrijkwezen, dat de vervaardiging van graauw pakpapier ten doel heeft, en een aantal draaijerijen, waar boerengereedschappen gemaakt worden, een nijvere boerenstand ontwikkeld, welks hoofdmiddelen van bestaan, de landbouw, veeteelt en zuivelbereiding, het vroegere turfsteken hebben vervangen, en niet alleen met voordeelig, maar door sommigen zelfs, wat het botermaken betreft, met roemrijk gevolg worden uitgeoefend.

II.

De burgerlijke regering.

De oude Friesche Koningen, en in navolging van hen de Frankische Vorsten, hadden dit land verdeeld in districten: goën of gouwen geheeten. Doorgaans werden deze door de eene of andere rivier, als natuurlijke grensscheiding, bepaald en tevens benoemd. Zulk eene gouw maakte in onze nabuurschap ook de landstreek uit welke ten Noorden van den IJssel lag. Het aandenken daaraan is bewaard gebleven in de digtst bij gelegen stad, welke, als aan of bij die gouw gelegen, den naam van ter Goude voerde. Ook het water de Gouwe houdt de gedachtenis daaraan nog ten huidigen dage levendig.
Opmerkelijk is het, dat in die gouw, aan onze zijde, vele plaatsen voorkomen wier namen men ook aantreft in andere, behoorende tot het voormalige Kennemerland, tusschen Haarlem

{==404==} {>>pagina-aanduiding<<}
en Alkmaar. Immers, Bloemendaal is nog heden daar een aanzienlijk dorp, en Middelburg, Reeuwijk, Tempel en Foreest, welke alle in onze nabuurschap zich bevinden, waren vroeger leengoederen of kasteelen in den omtrek der gemelde steden. Waarschijnlijk zijn van daar volkplantingen naar hier overgestoken, bij gelegenheid dat de Gouwe is aangelegd, of zullen de bij ons liggende streken, tot aan Kort-Haarlem onder Wilnis toe, allereerst in leen zijn uitgegeven aan adellijke personen die in Kennemerland gegoed waren, en de namen hunner oorspronkelijke geslachtsgoederen op hunne nieuwe bezittingen overbragten.
Waddinxveen was echter niet in die, maar in eene andere gouw gelegen, waaraan men later, als dekenschap, hoogbaljuwschap en waterdistrict, den naam van Rijnland gaf; naar den hoofdstroom onzes lands, die dit gewest midden door sneed. De ingezetenen, en met name de vrouwen, volgden dan ook, in onderscheiding van andere Hollanders, de Rijnlandsche kleederdragt, en het ambachtsbeheer werd er volgens Rijnlandsche keuren en costumen uitgeoefend.
Dit Rijnland had in de vroegste tijden eene eigen souvereiniteit, afgescheiden van het Graafschap Holland. De oppermagt berustte bij de burggraven van Leiden, die zich daarom Heeren of Bestuurders van Rijnland noemden. In het midden der dertiende eeuw, toen de Burggraaf thomas kinderloos overleed, en zijne zuster christina hem opvolgde, is Rijnland met het Burggraafschap Leiden een leen van Holland geworden, en sinds dien tijd gerekend onder Noord-Holland, als uitmakende een deel van het Graafschap dat benoorden den IJssel lag.
De Burggraven van Leiden hebben echter nog lang eenen overwegenden invloed op Rijnland bezeten, en, onder den naam van Wassenaars-tollen, eene schatting blijven heffen, waarvan nogtans, als vele andere dorpen, ook Waddinxveen verschoond was. Eerst in 1615, bij den verkoop des burgs aan de stad Leiden, is het laatste spoor van het gezag der Burggraven verdwenen.
Even als andere gouwen was ook Rijnland in kleinere deelen verdeeld, welke, omdat zij het gebied of de jurisdictie bepaalden waarover het ambt van regter zich uitstrekte, ambachten of gerechten werden geheeten.

{==405==} {>>pagina-aanduiding<<}

Zulke ambachten werden, bij de toepassing van het leenstelsel in het begin der tiende eeuw, aan de daarover gestelde regters in leen uitgegeven, dat wil zeggen: de regters ontvingen hunne ambachten, als vasallen, van den souverein levenslang in vruchtgebruik, mits zij daarvoor aan hem zekere diensten betoonden, voornamelijk in het doen van hulde en manschap bestaande, Hierdoor leende of leunde de een op den ander, en ontstond er een verband hetwelk hen wederkeerig voor elkander onmisbaar maakte. De regters werden door dit leenverband binnen die ambachten, in het klein, wat de leenheer of vorst binnen de palen van zijn gebied in het groot was. Zij bezaten dan ook niet alleen den grond, maar zelfs de bewoners in eigendom; hetgeen nu wel wat vreemd klinkt, maar uit den staat der lijfeigenschap, waarin gedurende de Middeleeuwen de onvrije lieden verkeerden, gemakkelijk verklaard kan worden.
Wanneer de leenman of vasal stierf, verviel het leen weder aan hem die het gegeven had. Langzamerhand sloop evenwel de gewoonte in, dat de zoon den vader in het bezit van het leen opvolgde, en sedert die erfelijkheid in zwang kwam, ontvingen de leenen, naar de breedere of naauwere voorwaarden van opvolging, verschillende namen. Noord- en Zuid-Waddinxveen, alsmede St. Hubrechtsgeregt, zijn geweest onversterfelijke erfleenen; dat is: zij mogten zoo wel op dochters als op zonen overgaan.
Leenbezitters noemden zich van toen af Heeren; eigenaren van ambachten, ambachtsheeren. Oorspronkelijk was aan dien laatsten titel geen ander regt verbonden dan het aanstellen van schouten, schepenen en mindere beambten ter uitoefening der lagere jurisdictie. Vele ambachtsheeren hebben echter in tijd van oorlog of bij andere gelegenheden den landsvorst aan zich weten te verpligten, en zijn langs dien weg in het bezit gekomen van allerlei geregtigdheden, te veelsoortig om hier op te noemen.
Voor het hoogste en aanzienlijkste regt werd gehouden, wanneer zulk een Heer niet alleen de lagere, maar bovendien ook de middelbare en hoogere jurisdictie bezat, om binnen de palen zijner heerlijkheid eenen Baljuw met welgeboren mannen te mogen aanstellen, ter spanning van de hooge vierschaar. Voor dit collegie vonnisde men allerlei soort van misdaden,

{==406==} {>>pagina-aanduiding<<}
zelfs die welke aan den lijve strafbaar waren, of met den hals moesten geboet worden. Ambachten binnen welke de Heer dusdanig regt vermogt te doen gelden, heetten hooge, vrije of halsheerlijkheden. Men plagt van de zoodanigen te zeggen: dat zij hun eigen regt hadden.
Zulk eene halsheerlijkheid was St. Hubrechtsgeregt. De eigenaren daarvan, welke later ook de ambachtsheerlijkheid van Noord-Waddinxveen bezaten, woonden op een aanzienlijk landgoed nabij de brug, hetwelk in oude brieven en papieren onder den naam van Souburg voorkomt, maar tot in het begin dezer eeuw, toen het gesloopt is, enkel met den naam van het Heerenhuis bestond.
Tegenover dit landgoed aan de Noordkade had men de gevangenis waarin de misdadigers werden opgesloten; terwijl de kaak en galg almede hunne standplaatsen hadden: de eerste als schandpaal in het dorp; de tweede als geregtsplaats bij het sluisje. En dat zij daar niet enkel als afschrikkingsmiddelen stonden, maar menigmaal gebruikt zijn om de strenge eischen der geregtigheid te vervullen, kan, helaas! al te wel in het vierschaarboek van St. Hubrechtsgeregt gelezen worden. Zelfs vindt men daar nog eene getuigenis van eenige personen in, verklarende onder eede, dat hier, omstreeks het jaar 1560, aan twee mannen, op een land genaamd de Nesse, hetzelfde waar thans de aanzienlijkste woningen dezer gemeente prijken, het barbaarsche vonnis van verbranding is volvoerd.
Noord-Waddinxveen en Zuid-Waddinxveen waren ambachten van lagere jurisdictie, en stonden in het criminele onder den Baljuw van Rijnland. Evenwel hadden zij het voorregt, dat hunne ingezetenen, hetzij te Leiden, hetzij ergens elders om schulden bekommerd wordende, voor hunnen dagelijkschen regter mogten te regt staan.
Aan wie deze ambachten allereerst in leen zijn uitgegeven, schijnt in het duister te liggen. Is Waddinxveen, hetgeen wij vermoeden, hetzelfde dat in den aangehaalden gunstbrief van floris V Heer Sassemer-ambacht gespeld staat, dan behoorde het, op het einde der dertiende eeuw, aan het Huis van teylingen, en zal het door de deelneming van Heer dirk van teylingen aan de zamenzwering tegen floris V verbeurd verklaard, of misschien wel door het huwelijk van zijne

{==407==} {>>pagina-aanduiding<<}
dochter sophia met willem van naaldwijk in het geslacht van naaldwijk gekomen zijn. Zoo veel is zeker, dat hun achterkleinzoon hendrik van naaldwijk, Heer van Wateringen, Capelle op den IJssel, Ridder en Erfmaarschalk van Holland, in het laatst der vijftiende eeuw ambachtsheer van Waddinxveen was, en in die hoedanigheid ten jare 1470 voor Dijkgraaf en Hoogheemraden van Rijnland stond, om de belangen zijner onderdanen voor te staan tegen die van Hoogeveen, toen de laatste geweigerd hadden eene behoorlijke kade voor hunne veenderij te leggen. Deze hendrik van naaldwijk is bekend, doordien hij in 1465 met karel den Stoute tegen de oproerige Luikenaars optrok. Hij stierf in 1496, en werd een jaar later door zijne weduwe machteld van raaphorst in het graf gevolgd, waardoor hunne goederen kwamen aan hunne erfdochter willemina van naaldwijk, die gehuwd was met jan, Burggraaf van Montfoord. Zij overleed in 1506, en hij in 1512, nalatende twee dochters, waarvan de oudste, zijnde machteld van montfoord, als leenvervolgster optrad. Haar man was robert van de marck, Heer van Aremberg, bij wien zij eenen zoon won, mede robert geheeten, die zich tot vrouw nam walburg van egmond, zuster van maximiliaan van egmond Graaf van Buren. Hij stierf echter in 1536 in de kracht zijns levens, nalatende eenen zoon en eene dochter. De eerste, naar zijnen vader en grootvader insgelijks den naam van robert voerende, en dus de derde van dien naam, huwde, in 1543, te Brussel anna, zuster van jan, Markies van Bergen op Zoom, doch overleed reeds in het volgende jaar, zonder kinderen na te laten. Dit was de reden dat Waddinxveen, toen Vrouwe
machteld van montfoord in 1550 hoog van jaren het tijdelijke met het eeuwige verwisselde, aan zijne zuster margaretha van der marck overging, die door deze erfenissen eene der aanzienlijkste vrouwen van haren tijd werd. Op haren naam heeft zij verscheidene verlijen gegeven, waarin zij zich noemt: ‘Vrouwe margariete, gefurste Gravinne van Aremberg, geboren Gravinne van der marck, Vrijvrouw van Barbancon, Zevenbergen, Vrouwe van Naaldwijk, Honsholredijke ende tot Boschhuizen, Erfmaarschalkinne van Holland, enz.’ Enkele dezer titels waren haar aangekomen door haar huwelijk met jan van ligne, Heer van Barbancon, enz., die in de geschiedenis onzes

{==408==} {>>pagina-aanduiding<<}
lands meer bijzonder bekend is onder den naam van den Graaf van aremberg. Reeds in 1549, bij het overlijden van maximiliaan van egmond Graaf van Buren, door Keizer karel V tot Stadhouder van Groningen, Vriesland, Overijssel en Lingen aangesteld, en later door diens zoon en opvolger filips II in deze aanzienlijke waardigheid bevestigd, toonde hij aan de beginselen dezer Vorsten verknocht te zijn. Hij toch behoorde onder die Nederlandsche edelen welke geen deel namen aan de pogingen om het Spaansche dwangjuk te verbreken. Hij bleef den Spaanschen Monarch getrouw, toen groot en klein, aanzienlijk en gering zich tegen diens onwettige handelingen begon te verzetten. Nogtans moet men hem de eere geven, dat hij gematigder regeringsbeginselen verlangde, en zachte maatregelen tegen de belijders der nieuwe leer wilde toegepast hebben. De gevlugte edelen schijnen 't hem evenwel niet te hebben willen vergeven, dat hij de vrijheidszaak zoo weinig ondersteunde. Immers toen zij, in 1568, onder aanvoering van den dapperen lodewijk van nassau, eenen inval in Groningerland beproefden, hadden zij het weldra op zijn huis te Wedde gemuut, hetwelk zij, daar aremberg afwezig was, gemakkelijk innamen. Doch naauwelijks had deze hiervan de lucht gekregen, of hij haastte zich hun tegen te trekken, en in de vlakte van Heiligerlee begon de immer gedenkwaardige strijd, dien onze voorouders, onder opzien tot God, en geleid door de edele Oranjetelgen, gedurende tachtig jaren tegen Spanje volhielden. In dezen strijd sneuvelde van weêrszijden de bloem der helden, waaronder van onzen kant adolf van nassau, en van dien der Spanjaarden de Graaf van aremberg geteld werden.
Een jaar na zijnen dood (1569) kocht zijne weduwe, van dirk coebels van der loo, de heerlijkheid St. Hubrechtsgeregt, sedert welken tijd die onafscheidelijk met Noord-Waddinxveen is vereenigd gebleven. Doch wat gebeurde? In 1581 zwoeren onze Staten den Spaanschen Koning plegtig af, en naardien de weduwe van aremberg weigerde de nieuwe orde van zaken te erkennen, werden hare goederen, zoo ver die in de Noordelijke gewesten der Nederlanden lagen, door de Staten des lands in beslag genomen. Zij verkropte haar leed hierover op haar slot te Zevenbergen, en overleed aldaar in 1596. Inmiddels had haar zoon karel van ligne den mannelijken

{==409==} {>>pagina-aanduiding<<}
leeftijd bereikt, en dienst genomen in het Spaansche leger, waar hij weldra eenen aanzienlijken rang bekleedde, en onder den Aartshertog albertus van oostenrijk tegen de Vereenigde Gewesten het staal voerde. Het behoeft echter geene herinnering, dat wij toen in maurits van nassau, Prins van Oranje, eenen wakkeren voorvechter hadden, die onze regtvaardige zaak onder Gods hulp met eer en voordeel handhaafde. Menige stad ontnam hij den vijand, en ook in het open veld toonde hij tegen zijnen tegenstander te zijn opgewassen. Dit gaf aanleiding dat Spanje het hoofd in den schoot legde, en meer dan ooit naar vredesonderhandelingen begon te neigen. Dus kwam men van weêrszijden overeen eenen wapenstilstand voor den tijd van twaalf jaren te sluiten, welke dan ook in 1609 aanving. Gedurende dit twaalfjarig bestand werden die edelen welke de partij van Spanje voorstonden, in de gelegenheid gesteld om zich van hunne goederen in de Noordelijke Nederlanden liggende, te ontdoen. Karel van ligne, die door zijn huwelijk met anna, erfdochter van philips, Hertog van Aerschot, na het overlijden van zijnen schoonvader aan den titel van Hertog van Aerschot was gekomen, wilde niet de minste gemeenschap met onze gewesten onderhouden, en deed dus door verkoop zijne bezittingen aldaar aan anderen over. Op die wijze kwamen Noord-Waddinxveen met St. Hubrechtsgeregt in 1613 aan Heer diederick van schagen, Heer van Oud- en Nieuw-Goudriaan, enz. Deze heeft de heerlijkheid gedurende een tijdvak van vijftig jaren in leen gehouden, tot in 1663, wanneer ze na zijn overlijden gekomen is aan Heer diederick van beijeren van schagen, Graaf van Warfuzé. Deze schijnt er echter niet lang het genot van gehad te hebben, vermits zijne weduwe maria de tiennes, Gravin van Warfuzé, reeds in dat zelfde jaar als voogdesse harer
minderjarige kinderen, en in 1664 meer bepaaldelijk als voogdesse van haren minderjarigen zoon floris carel van beijeren van schagen, de heerlijke regten uitoefende. Toch bleven zij ook niet lang in dit hoog aanzienlijk geslacht, het laatste dat de heerlijkheid van Noord-Waddinxveen en St. Hubrechtsgeregt met eenen krans van adellijken luister heeft omvlochten. Omstreeks het laatste vierdedeel der zeventiende eeuw zijn zij door verkoop overgegaan aan josua van belle, Baljuw, Burgemeester, Raad en Vroedschap der stad Rotterdam, wiens naam,

{==410==} {>>pagina-aanduiding<<}
om menig bewijs van belangstelling in den bloei der heerlijkheid, door hem of zijne nakomelingen gegeven, nog altijd in zegenend aandenken wordt gehouden. Hij was gehuwd met Vrouwe ida catharina van der meijde, en bij haar vader van zijnen leenvervolger Mr. jakob van belle. Diens dochter, op welke later het verlij overging, huwde met Mr. adriaan reepmaker, Burgemeester der stad Rotterdam, Heer van Heeswijk en van Strevelshoek, die in het midden der voorgaande eeuw de beide heerlijkheden bezat. Gedurende zijn bewind werd de pastorie vernieuwd, waartoe hij aanzienlijke offers bijdroeg, en zijn zoon jakob, later ambachtsheer geworden, den eersten steen legde. Dit laatste is in aandenken gebleven door een zesregelig versje, hetwelk in den gevel der predikantswoning staat, en aldus luidt:

De jonkheer jacob, d'eer van Noorder Waddinxveen, 
Reepmakers edle telg, van belles lust en leven, 
Heeft in zijn vierde jaar, om meerder glans te geven 
Aan dit gebouw alhier, gelegd den eersten steen, 
Toen juist de langste dag de gulden zonnestralen 
Had twee en vijftigmaal in de achttiende eeuw zien dalen. 
 
j. van es en h. spiele. 

Uit het geslacht der reepmaker's is de heerlijkheid gekomen aan dat van den tegenwoordigen bezitter den Heer a.a. pit te 's Gravenhage.
Spraken wij tot hiertoe meer bijzonder van de heerlijkheid Noord-Waddinxveen, wij moeten dan doen opmerken dat de verdeeling van Noord- en Zuid-Waddinxveen niet in de oorspronkelijke uitgift van het leen schijnt gegrond te zijn, hetwelk ook de reden is dat beide hetzelfde wapen voeren. Wij vermoeden dat het Zuidelijk gedeelte van Waddinxveen bij den verkoop der heerlijkheid in 1613 geheel verveend en daarom onder het domein zal gebleven zijn. In 1725 werd het daaruit bij openbare veiling verkocht aan den Heer jacob van wassenaar. Niet lang is het in diens hoogadellijk geslacht gebleven, naardien reeds in 1748 als ambachtsheer daarvan gemeld wordt Mr. willem sebastiaan boers, Raad en oud Schepen der stad Gouda, en wegens dezelve Bewindhebber der Oost-Indische Maatschappij te Amsterdam. Op dezen volgde binke lambrechts, Med. Doctor, en Burgemeester te Leiden, bij wiens afstammelingen de heerlijkheid nog heden bezeten wordt.

{==411==} {>>pagina-aanduiding<<}

De ambachtsheeren, die steeds eenen grooten invloed op de dierbaarste aangelegenheden hunner onderdanen uitoefenden, zijn in het volle hunner regten gebleven tot het jaar 1795, als wanneer zij daarin door de afschaffing van het leenstelsel aanmerkelijk geknot zijn.
Ook de voormalige wijze van regtspleging en bestuur is, gedurende de overheersching der Franschen, door de invoering van het Code Napoléon, - later door die der Arrondissements-Regtbanken en Kantongeregten, en in onzen tijd door het stelsel der vrije verkiezingen en der openbaarheid bij gemeentelijke beraadslagingen, belangrijk gewijzigd.
Rustig en vreedzaam heeft men zich hier ten allen tijde gedragen, hetgeen de reden is, dat Waddinxveen weinig genoemd wordt in de gebeurtenissen welke gedurende het verloop der eeuwen onzen vaderlandschen grond bewogen hebben. Het wordt nogtans ook in gedachtenis gehouden doordien een zeer klein vrouwtje daar omstreeks het einde der zeventiende eeuw schijnt geleefd te hebben, dat slechts 0,95 el groot was. Het zonderlingste van dit wijfje, dat naar hare geboorteplaats den naam van jannetje van waddinxveen voerde, was, dat zij tot man had eene soort van reus, lang 2,05 el, jakob van sneek geheeten. Beider portretten worden, volgens de Schrijvers van ‘de Aardbol’, op het Stadhuis te Sneek bewaard.

Haar morgen en haar avond.

Novelle.

Door J. Chr. Gewin.

(Slot van bladz. 394.)





X.

Toen omtrent vijftien jaren waren verloopen sedert den dood van Baron richard, zoudt gij hester op zekeren avond hebben kunnen vinden, zittende in hare kamer voor het bijna uitgedoofde haardvuur, en - als badende in hare tranen.
Al die jaren waren zachtkens voor haar voorbijgegaan onder

{==412==} {>>pagina-aanduiding<<}
dagelijkschen arbeid en de zorgen voor de opvoeding harer dochter. Haar ijver en hare werkzaamheid waren bekroond geworden door uitkomsten die hare verwachting wel niet overtroffen, maar die toch voldoende waren om in de dagelijksche behoeften des levens te voorzien, en om iets te besparen voor een kwaden dag, zoo die het getal harer beproevingen mogt komen vermeerderen. Onder die dagelijksche behoeften rekende zij ook die benoodigdheden welke geheel onontbeerlijk waren voor eene goede en Christelijke opvoeding van haar kind: want zij had zich wel beloofd hare dochter te vormen tot datgene wat zij eerst op spader leeftijd had wenschen te zijn en nog dagelijks trachtte te worden - eene die welgevallig kon zijn in de oogen des Heeren. En die belofte had zij getrouw gehouden, en zij had de schoonste en liefelijkste vruchten mogen plukken van hare zorgen en hare lessen. Hare hortense mogt, op twintig-jarigen leeftijd, een meisje genoemd worden dat, bij veel kennis en uitmuntende bekwaamheden, een zacht gemoed en een liefdevol, eenvoudig en vroom hart bezat. Kalm en niet ontbloot van stille, zielverheffende huiselijke genoegens waren dan ook de laatste jaren voor haar geweest, en hare meerdere opgewektheid, uit die gelukkige omstandigheden ontsproten, had het tevreden gemoed van hortense tot meer vrolijkheid gestemd, die, somwijlen overslaande tot onschuldige dartelheid, eene nieuwe bekoorlijkheid en afwisseling bragt in het afgezonderde leven dier twee beminnenswaardige vrouwen.
En toch zat zij daar - toen hare dochter nog geene tweeen-twintig zomers had doorleefd - alleen en weenende in haar stil vertrek. - Alléén - dat had zij verlangd: want zij had, door hare aanhoudende beden, hortense gedwongen, zich wat vroeger ter rust te begeven: - maar weenende! Zie hier, wat aanleiding gaf tot die bittere tranen!
Eenige maanden vóór het hier aangeduide tijdstip ontving de Gravin de roche - eene menschlievende dame, die des zomers op een buitengoed leefde, en de wintermaanden gewoonlijk in Parijs doorbragt - een bezoek van de echtgenoote eens neefs van Baron richard. - Bij het bewonderen van een keurig borduursel aan een der kleedingstukken van de Gravin, en op hare vraag, van waar deze dat kunstwerk had bekomen, ontving de bezoekster - zonder eenige inleiding -

{==413==} {>>pagina-aanduiding<<}
ten antwoord, dat dit vervaardigd was door hàre nicht, de dochter van hester, weduwe van Baron richard. Bij gelegenheid van eene verandering in het personeel harer bedienden, was de voormalige kamenier van hester, eenige maanden te voren, bij de Gravin in dienst gekomen. Even als in hare laatste betrekking, had zij ook in deze hare voormalige gebiedster aanbevolen: en die aanbeveling had, bij deze rijke en edelaardige dame, een zoo gunstig gevolg gehad, dat de inkomsten van hester daardoor aanzienlijk waren vermeerderd. Volkomen ingelicht omtrent den toestand dier adellijke borduursters, en, tot in kleine bijzonderheden bekend geworden met hare ongelukkige lotsverandering en de droevige gebeurtenissen, welke daartoe aanleiding gegeven hadden, - kwam de Gravin tot het besluit, méér te doen voor hare beschermelingen, dan haar werk te verschaffen.
Eerst hadden de edele beginselen die zij huldigde, en voor welke zij ál te ligt geneigd was, bij anderen eerbied te veronderstellen, haar doen vermoeden dat de familie van den Baron richard onbekend was met het bestaan dier twee bloedverwanten. De inlichtingen, haar door hare kamenier, op de hieromtrent gedane vragen gegeven, waren evenwel maar al te zeer geschikt om haar dien waan te ontnemen. Daarom wilde zij, bij de eerste - daartoe gunstige - gelegenheid, doen blijken van hare bekendheid met dat bestaan, en aldus die familie door schaamte noodzaken tot het ondersteunen van die ongelukkigen, tot het verbeteren van het lot dier onschuldige verstootelingen.
Die gelegenheid had zich nu geheel ongezocht aangeboden. Maar de Barones, tot welke die woorden waren gerigt, had, vóór haar huwelijk, slechts zoo veel tijds te Parijs vertoefd, als noodig werd geoordeeld tot het voltooijen van hare opvoeding, en hare overige dagen op het land doorgebragt. Daardoor was zij volkomen onbekend gebleven met hester's geschiedenis, en dus ook werkelijk onbewust van de - haar niet zeer aangename - omstandigheid, dat onder de Parijsche borduursters zich twee bevonden, die in zoo naauwe bloedverwantschap stonden tot haren echtgenoot.
Beleedigd door de eenigzins onkiesche aanwijzing der Gravin, verliet zij haar, na eenige weinige oogenblikken toevens, in geene zeer aangename stemming. Zij begreep niet welke be-
{==414==} {>>pagina-aanduiding<<}
doeling die, anders bij uitnemendheid wellevende vrouw kon hebben met deze vreemde handelwijze. Dat haar echtgenoot eenige kennis droeg van de nabijheid en van den treurigen toestand van die leden zijner familie, kwam haar geenszins in de gedachte. Dan toch zou zijn trots - zoo al niet zijn hart - nimmer hebben geduld dat zij op zulk eene wijze hun levensonderhoud moesten verdienen. Waarom dus niet liever eene bedekte kennisgeving van dat onaangenaam feit gekozen boven eene zoo platte aanduiding? Zij gevoelde zich daardoor gekrenkt: doch haar goed en meêdoogend hart begon weldra in die zaak mede te spreken, en wel luider, naar mate zij zich van het hôtel der Gravin verwijderde en hare eigen woning naderde. De krenking week naar den achtergrond, en de overtuiging, dat die menschen moesten geholpen worden, kwam te voorschijn: en deze laatste vervulde weldra zoo geheel haar hart en hare gedachten, dat de eerste werd vergeten.
Terstond bij hare te-huis-komst begaf zij zich naar haren echtgenoot, - droeg hem op de meest kiesche en roerende wijze die zaak voor, en verlangde zijne hulp en medewerking tot het ten uitvoer leggen van een plan, dat zij reeds in stilte beraamd had. Hij zou haar dankbaar wezen - meende zij - voor die ontdekking, daar het zijn hart en zijne hooge prijsstelling op de eer zijner familie moest goeddoen en te stade komen, die onaangename positie te kennen en te kunnen doen ophouden. Haar echtgenoot, die volkomen bekend was met hester's geschiedenis, had - om niet ver te zoeken redenen - nimmer met zijne gade daarover gesproken. Hij zou toen ook zeer geneigd zijn geweest, zich niet met die betrekkingen in te laten, en genoegzame bezwaren in het midden te brengen, ten einde zijne vrouw af te schrikken van haar plan, zichzelven te verontschuldigen wegens zijne werkeloosheid in deze zaak, en die alzoo te houden op denzelfden voet waarop zij reeds zoo lang geweest was. Maar nu de Gravin zich daarmede bemoeid had, werd dit eenigermate onuitvoerbaar. Hij was genoeg bekend met het karakter dier dame, om zich overtuigd te houden, dat zij zich met geene zaak van een zoo teederen aard zou inlaten, zoo zij niet de overtuiging bezat, dat hare bemoeijingen bijna ontwijfelbaar een gunstig gevolg moesten hebben, en zij zich niet stellig had voorgenomen -

{==415==} {>>pagina-aanduiding<<}
zoo mogelijk - dien gunstigen uitslag te bereiken. Daarom vond hij het raadzaam, te laten gebeuren wat hij niet zou kunnen verhoeden, zonder tegenover zijne gade in een dubbelzinnig licht te verschijnen, en de zaak meer ruchtbaar te doen worden dan wenschelijk kon zijn. Daarom veinsde hij, geheel onbewust te zijn van hester's tegenwoordigheid in Parijs, en onbekend met haar behoeftigen toestand: en beloofde, zelf de eerste stappen te zullen doen tot het wèlgelukken van het plan zijner echtgenoote. Daarom begaf hij zich reeds den volgenden avond naar hester's woning: betuigde haar, dat hij altijd gemeend had, dat zij, na den dood van richard, naar Holland was teruggekeerd; dat hij eerst sedert den vorigen dag kennis droeg van hare tegenwoordigheid in Parijs; en dat het hem een uitstekend genoegen zou verschaffen, indien hij iets mogt bijdragen tot verbetering harer omstandigheden.
Hester, volkomen overtuigd van de valschheid dezer verklaring, en niet geheel gerust omtrent de mogelijke beweegredenen tot dezen stap van zijnen kant, dankte hem, beleefd maar in weinig woorden, voor zijne betoonde belangstelling, en verklaarde, zoo gelukkig te zijn zijne vriendelijke aanbiedingen te kunnen afslaan. - Zij was geheel verzoend met haar lot. Hare onafhankelijkheid van betrekkingen, die zich vroeger zoo hardvochtig jegens haar hadden betoond, gold haar meer dan eenig meerder genoegen des levens, waarvoor zij hèn zou moeten danken. - Toen evenwel, na verloop van eenige dagen, de echtgenoote van dien bloedverwant haar een bezoek bragt, - en de opregte belangstelling dier onbekende nicht haar eenig licht gaf omtrent de oorzaak van het bezoek des eersten, bleef zij wel vast besloten iedere ondersteuning te weigeren, maar voelde zich toch geneigd, met meer aandacht te luisteren naar een voorstel van een anderen aard. Hare bloedverwante, eindelijk, overtuigd van het nuttelooze harer pogingen om hester te doen besluiten tot terugkeer in de wereld, trachtte van haar de belofte te verkrijgen, dat zoo wel zij als hare dochter haar zouden komen bezoeken op die uren waarop zij geene gezelschappen ontving. Zij had bij die eerste ontmoeting reeds zoo veel achting en genegenheid voor hester en bovenal voor hortense opgevat, dat zij

{==416==} {>>pagina-aanduiding<<}
eene onwederstaanbare behoefte gevoelde aan nadere kennismaking en naauwer aansluiting.
Hoewel hester voor zich-zelve geene neiging gevoelde tot het gebruik maken van haar aanbod, zoo geloofde zij toch dat zij verpligt was, dit voor hare dochter aan te nemen. Daar konden omstandigheden geboren worden, onder welke het voor dat dierbare meisje van groot belang en tot grooten troost zijn zou, te weten, dat zij niet geheel alleen stond op de wereld, en het zou haar (hester) het laatste afscheid ligter doen zijn, als zij mogt worden weggenomen van de aarde, indien zij de overtuiging met zich nam, dat het haar kind niet aan bescherming zou ontbreken.
Bij ieder nieuw bezoek van hortense gevoelde hare bloedverwante meer liefde voor dat beminnenswaardige wezen, en de gehechtheid aan haar bijzijn vermeerderde weldra dermate, dat zij, bij haar vertrek naar haar landgoed, zoo lang bij hester aanhield, tot dat deze haar vergunde, hortense voor een paar weken met zich naar buiten te nemen.
In plaats van twee weken was zij daar even zoo vele maanden gebleven. Gedurende de laatste weken van haar afzijn, had zekere Baron d'ermonville eene groote rol gespeeld in de menigvuldige brieven welke hortense aan hare moeder schreef. Het ongeveinsd uiten harer bewondering voor dien jongen man, de opgewondenheid waarmeê zij de voorvallen beschreef, waarin hij was betrokken geweest, en de meermalen geuite wensch, dat hare moeder dien edelen vriend mogt kennen en lief hebben, bragten hester natuurlijk tot het vermoeden, dat er liefde voor hem schuilde in hortense's boezem. In vertrouwen openbaarde zij aan hare bloedverwante hare ongerustheid hierover, daar dat gevoel kon bestaan zonder beantwoord te worden, en, zoo het wederzijds bestond, evenzeer moest worden tegengegaan van hare zijde, dewijl hare positie in de wereld bijna onoverkomelijke bezwaren aanbood tegen eene verbindtenis met eene zoo hoog geplaatste familie. Hierop ontving zij tot antwoord: dat de Barones reeds lang de genegenheid had opgemerkt die hester's dochter en de Baron d'ermonville voor elkander hadden opgevat; dat echter noch de eene, noch de andere haar tot vertrouwde had gekozen, dan juist twee dagen vóór dat zij hester's brief ontving, en zij daarom ook steeds getwijfeld had of hare veronderstelling

{==417==} {>>pagina-aanduiding<<}
gegrond was, en dus geene genoegzame reden aanwezig, om hester met die amourette bekend te maken; dat op het aangeduide tijdstip, evenwel, d'ermonville haar het geheim zijner liefde voor hortense had toevertrouwd, en haren raad ingewonnen omtrent de stappen, die hij zou moeten doen tot het bereiken van zijn doel, en aangaande hare betrekkingen eenige inlichtingen verlangd had. Zij had hem daarop de waarheid openhartig medegedeeld, voor zoo verre die van eenig belang voor hem zijn kon, en hem hester's tegenwoordige maatschappelijke positie niet verzwegen. Zij had dit met te meer vrijmoedigheid gedaan, wijl zij d'ermonville niet in een enkel opzigt meende te mogen misleiden, daar hij een der edelste menschen was die zij ooit had leeren kennen, en zij zich volkomen overtuigd hield, dat dit daarom ook geheel in het belang van hortense kon geacht worden. d'Ermonville - voegde zij er ten slotte bij - is rijk, edel en een schoon man van vijf-en-twintig jaren. Hij is geacht, bemind en beminnenswaardig. Zijn gedrag is onberispelijk, alleen - zoo men iets op hem zou willen aanmerken - kan men hem ééne neiging te laste leggen, die hem wel eene enkele maal tot verspilling uitlokt: - hij is nog al verzot op het spel; maar dit is ook het eenige vlekje, dat zijn ergste vijand op zijn - overigens onbezoedeld - schild zou kunnen aanwijzen.
Had de schrijfster van dien brief kunnen vermoeden, welk een smartelijken indruk die laatste woorden op hester moesten maken, zij zou denkelijk wel niet geheel gezwegen hebben van dat vlekje, maar de toon, waarop zij daarover sprak, zou voorzeker ernstiger zijn geweest. Bij de mededeeling van hester's geschiedenis had men haar echter alleen gezegd: dat richard door zijn losbandig gedrag en verkwistende leefwijze zijn vermogen had verspild, doch men had hem daarbij nimmer als een speler gekenmerkt.
Het was haar daarom nimmer in de gedachte gekomen, dat iets, 't welk zij als eene ligte fout in d'ermonville beschouwde, zoo zwart kon schijnen in de oogen van iemand anders, en, bij de beoordeeling van zijn karakter, door hester, een zoo zwaar gewigt zou kunnen leggen in de schale, tegenover haren beschermeling.
Die ontdekking verwekte niet alleen diepe smart in de ziel van hester, maar had ook een aanmerkelijken invloed op

{==418==} {>>pagina-aanduiding<<}
haar ligchamelijken toestand. Hare geschokte zenuwen luisterden niet naar de middelen, welke zij tot bedaring en versterking aanwendde. Zij gevoelde zich dikwerf te ongesteld om hare legerstede op het gewone uur te verlaten, en, na weinige uren, in arbeid doorgebragt, had zij telkens de grootste behoefte aan rust. Zij gebruikte alzoo geene onwaarheid tot voorwendsel, toen zij, eenige dagen na het ontvangen van dat verontrustend berigt, aan hortense een dringend verzoek tot terugkeer zond; als drangreden aanvoerende, dat hare verminderde gezondheid de zorgen harer dochter voor haar onontbeerlijk maakte: ofschoon de sterkste drijfveer tot dit opontbod was te vinden in het verlangen, haar zoo spoedig mogelijk uit de gevaarlijke nabijheid van d'ermonville te verwijderen. Zij wist wel, dat hierdoor de liefde harer dochter - voor dien man - niet zou ophouden te bestaan, zoo die reeds in haar hart was ontkiemd; doch zij hoopte veel van hare moederlijke raadgevingen en vermaningen, van het gezond verstand en het edele hart harer hortense, en mogt in geen geval toelaten, dat, door een langduriger verkeer, deze genegenheid dieper wortelen schoot.
Het laatste nu kon zij wel verhoeden, maar hoe zou zij tot het andere - overredende raadgevingen en krachtige vermaningen - kunnen geraken! Het was een harer grondbeginselen geweest bij de opvoeding van hortense, dat de achting en liefde, door kinderen gekoesterd voor hunne ouders, de eerste en voorname steunpunten mogen genoemd worden, waarop hunne zedelijke en maatschappelijke ontwikkeling en deugden moeten rusten. Daarom had zij steeds getracht die gewaarwordingen voor haar vader bij hortense te doen ontstaan en levendig te houden, en zij had steeds van de meeste liefde voor hem doen blijken, zoo dikwerf zij zijn naam uitsprak, en hare dochter een blik liet werpen op vroeger, gelukkiger dagen. Daarom had zij steeds ongelukkige speculaties - en dat was niet zoo geheel bezijden de waarheid - aangegeven als de oorzaken van hunne afdaling tot een lageren trap in de menschelijke zamenleving. Daarom had zij over richard's sterven, waarvan hortense - even als van de omstandigheden welke daarbij plaats vonden - geene of zeer flaauwe herinneringen bezat, steeds gesproken als van eene gebeurtenis waaraan niets onnatuurlijks was verbonden. En waar

{==419==} {>>pagina-aanduiding<<}
zou zij dan nu krachtige, afdoende middelen vinden om bij hare dochter de overtuiging te vestigen, dat geen duurzaam geluk haar kon toeven aan de zijde van - een speler! - Het krachtigste - hare eigen ondervinding - kon zij niet aanwenden zonder den sluijer weg te nemen, waarmeê zij richard's verkeerde handelingen had overtogen, - zonder hem te doen aftreden van het eergestoelte, waarop hare liefde hem geplaatst had. En andere voorbeelden - dat wist zij óók bij ondervinding - zouden weinig indruk maken op haar liefdevol en vertrouwend hart, daar zij dien éénige niet zou kunnen gelijkstellen met wezens, die, als slaven hunner laakbare neiging, haar met zoo donkere verwen werden afgeschilderd. Aan de nagedachtenis van haren echtgenoot die liefelijkheid, die heiligheid te ontnemen in het hart harer dochter: ach! hoe hard zou haar die stap vallen. En toch kon zij het geluk van haar kind niet ten offer brengen aan het zuiver houden van die nagedachtenis. Zij kon hare toestemming tot eene verbindtenis haar onthouden; maar die weigering zou niets ontnemen aan hortense's liefde voor dien man, zoo zij niet tevens hare achting voor hem had weten te vernietigen of althans aanmerkelijk te verzwakken. Daar ontstond een hevige tweestrijd in hester's boezem, zonder dat de overwinning aan de eene of andere zijde behaald werd. Hortense's houding, bij hare terugkomst, scheen echter die beslissing voor 's hands onnoodig te maken. Nadat zij de overtuiging had erlangd, dat hare moeder niet in zoo gevaarlijken toestand verkeerde als die, waarin zij had gevreesd haar te zullen vinden, was zij vrolijk en blijmoedig als voorheen, en het scheen haar niet zwaar te vallen, dat zij een kring had moeten verlaten, waar toch zoo veel moest aanwezig zijn, dat haar kon aantrekken en boeijen. En wanneer zij van d'ermonville sprak, was dit somwijlen wel met een
ligten blos, maar met zoo groote onbevangenheid en openhartigheid, als hester niet kon veronderstellen bij een jong meisje in wier hart eene eerste, innige liefde voor dien man bestond. Die blos - hierin had zij gelijk - kon een gevolg zijn van herhaalde, doch ongegronde toespeling op eene teedere betrekking tusschen haar en d'ermonville, waaraan het voorzeker niet zou hebben ontbroken in hare toenmalige omgeving. Bij hare gevolgtrekking omtrent het tweede punt bevond zij zich evenwel op een dwaal-
{==420==} {>>pagina-aanduiding<<}
spoor. Wat zij voor een bewijs hield van het niet bestaan eener teedere genegenheid voor den Baron, in het hart harer dochter, was er slechts een van het nog immer voortduren van hortense's onbeperkt vertrouwen in hare moeder, voor wie zij nimmer eenig geheim had, - aan wie zij steeds alle hare gevoelens openbaarde.
Gerustgesteld door wat zij zag en hoorde, en door hetgeen zij daaruit meende te mogen afleiden, herwon hester weldra hare vroegere kalmte, en keerde hare gezondheid met rassche schreden terug. Die gerustheid was echter niet van langen duur. In den aanvang van dienzelfden avond, waarop gij haar weenende hadt kunnen zien nederzitten in hare kamer, was hortense teruggekeerd van een bezoek bij de Gravin de roche, bij wie zij was ontboden tot het ontvangen van eenige nieuwe bestellingen. Toen zij het hôtel harer nicht - op wier landgoed zij eenigen tijd doorbragt - wilde voorbijgaan, had zij deze juist aangetroffen bij den ingang van dat hôtel, en was door haar uitgenoodigd, met haar binnen te gaan. Als reden voor hare onverwachte komst te Parijs werd opgegeven de noodzakelijkheid waarin zij zich bevond tot het aankoopen van eenige benoodigdheden voor een groot feest, dat op haar landgoed zou gegeven worden. Toen hortense evenwel eenige oogenblikken bij haar vertoefd had, verscheen daar ook d'ermonville, en werd het haar spoedig bekend, dat die reis alleen had plaats gevonden, om den Baron in de gelegenheid te stellen, haar zijne liefde te verklaren, en - zoo hij een gunstig gehoor vond - de toestemming tot eene verloving te verwerven bij hare moeder. Hortense's onverwachte ontmoeting met hare nicht had de uitvoering van hun plan bespoedigd en zeer vereenvoudigd.
En nu had hortense aan hare moeder niet alleen het voorgevallene medegedeeld, maar tevens, dat zij vóór d'ermonville's verklaring zich-zelve geen juist denkbeeld had gevormd van den aard harer gevoelens jegens dien jongen man. Zij had gemeend eene genegenheid voor hem te koesteren, gelijk die in het hart eener zuster voor een geliefden broeder woont: en zij had dus niet kunnen denken aan de mogelijkheid, dat iemand van zijn stand, zoo rijk en met zoo schitterende vooruitzigten, een zoo eenvoudig en zoo arm meisje tot echtgenoote zou kunnen begeeren. Maar bij de warme verklaring

{==421==} {>>pagina-aanduiding<<}
zijner liefde en bij zijne dringende bede, om hem niet slechts haar hart, maar tevens hare hand te schenken, had zij gevoeld dat hij haar méér was dan een broeder, en dat haar geluk in deze wereld voortaan afhankelijk zou zijn van zijne nabijheid, en van de vervulling zijner teederste wenschen.
Dat berigt verwekte bij hester eene hevige ontsteltenis: die bekentenis hernieuwde den strijd in hare borst.
Hortense, verontrust door de teekenen van droefheid welke op het gelaat harer moeder zigtbaar werden onder deze mededeeling, vermoedde dat haar verlaten toestand in de toekomst, daaraan niet geheel vreemd was, en haastte zich daarom, er op liefdevollen toon bij te voegen:
- Maar ik zal u nimmer verlaten! Waar de dochter heengaat, zal ook plaats zijn voor de moeder. Zonder dat u de eereplaats in mijne nieuwe woning werd verzekerd, zou het ja! mijne lippen niet overschrijden, al ware mijne liefde voor d'ermonville tienmaal sterker, dan ik nu gevoel, dat zij is!
Doch hester verzekerde haar dat zij niet aan hare eenzaamheid dacht, en dat zij bereid was tot iedere opoffering, die kon strekken tot vermeerdering of verzekering van het geluk harer dochter.
- Helaas! mijn arm kind! - liet zij, na eene wijle toevens, er op volgen - hier bestaan andere hinderpalen: die - ik vrees dit maar al te zeer - mij zullen beletten mijne toestemming te geven tot die verbindtenis.
- En die zijn?! - vroeg hortense, verbleekende.
Vóór dat ik u hester's antwoord op die vraag mededeel, moet ik nog het navolgende aanstippen.
Terstond na het ontvangen van den brief van hare bloedverwante, had richard's weduwe den ouden dominique bij zich ontboden. Die getrouwe dienaar had, nadat hij haar had moeten verlaten, eene betrekking als kamerdienaar gevonden bij den Markies de b**, wiens ziekelijke toestand gestadige zorgen vereischte. Gedurende verscheidene jaren had hij zoo uitmuntend aan zijne roeping beantwoord, dat hem, na het overlijden van den Markies, een jaargeld werd toegelegd, waardoor hij in staat was gesteld, zijne overige levensdagen in rust door te brengen. Sedert dien tijd bezocht hij meermalen dan vroeger de woning van hester, en gevoelde zich immer gelukkig wanneer hij haar, door een of ander dienstbetoon, van

{==422==} {>>pagina-aanduiding<<}
zijne gehechtheid en deelneming kon doen blijken. - Aan hem had zij, onder beding van de striktste geheimhouding, opgedragen, een naauwkeurig onderzoek te doen naar de omstandigheden, betrekkingen en levenswijze van d'ermonville. Dominique, die deze opdragt terstond in verband bragt met vooruitzigten op eene huwelijksverbindtenis van hortense, had de uitvoering van dien last met belangstelling op zich genomen, daar hij voor dat beminnelijke meisje bijna even groote genegenheid koesterde als voor zijne voormalige meesteres. Onverwijld begaf hij zich naar de plaats waar dat onderzoek moest plaats hebben. Door zijne gulheid en vriendelijkheid won hij spoedig het vertrouwen van d'ermonville's bedienden, welke op bepaalde uren van den dag geregeld te vinden waren in de zoogenaamde bedienden-sociëteit te dier plaatse. Met geringe moeite werd hij bekend - tot in de geringste bijzonderheden - met al de wegen en handelingen van den jongen Baron: en het werd hem duidelijk, dat d'ermonville niet alleen een hartstogtelijk speler was, maar zich buitendien niet zelden aan andere buitensporigheden overgaf.
Deze berigten ontving hester eerst na hortense's terugkomst van het landgoed, en terwijl zij zich reeds overtuigd hield, dat geene liefde voor dien man in het hart harer dochter bestond. Zij had ze daarom toen van weinig belang gerekend, en ook nu zou het laatste haar minder onrust hebben ingeboezemd, daar zij van oordeel was, dat eene ware en innige liefde daaraan van zelve een einde moest maken. Kwam hare geringe wereldkennis haar alzoo hier te hulp in het koesteren van hoop voor de toekomst, - de treurige ondervinding boezemde haar eene zoo onoverwinnelijke vrees, een zoo geweldigen afkeer in, met betrekking tot het eerste punt, waarop die berigten betrekking hadden, dat zij zich verpligt achtte, hare dochter - terstond na hare bekentenis - alle uitzigt op eene verbindtenis met den Baron te ontnemen.
- Hortense! - antwoordde zij daarom, op de angstige vraag van het meisje - mijn eenig, mijn innig geliefd kind! Hoe gelukkig zou uwe moeder zich gevoeld hebben, als zij haar hoogsten wensch vervuld had mogen zien, door u gelukkig te weten aan de zijde van den man uwer keuze; ware het dan ook niet geweest, dat hij u had kunnen opheffen tot den kring waarin gij zijt geboren en waarin gij uwe eerste

{==423==} {>>pagina-aanduiding<<}
levensjaren hebt doorgebragt. Maar, mijn lieveling! - en dit zeggende trok zij haar nader en drukte haar met teederheid aan hare borst - u prijs te geven - en met het gansche bewustzijn dat ik dit doe - u prijs te geven aan onheil en smarten, - aan een lot, dat al de folteringen over u zou uitstorten, die een beminnend, een liefdevol hart kunnen ten deel worden, - die het verscheuren - neen, langzaam vaneen-rijten - vezel voor vezel - en zóó uw leven, waarin gij u geluk en vreugde hadt voorspeld, zouden vormen tot eene nimmer rustende pijnbank - - - zie! dat mag, dat kan ik immers niet doen?!
- Maar, aan welk misdrijf heeft hij zich dan schuldig gemaakt; welken afzigtelijken karaktertrek hebt gij dan in d'ermonville ontdekt, die u zóó doet spreken, - u tot zulk een besluit heeft kunnen voeren? - vroeg hortense, in hevige spanning.
- Kind! - hernam hester, en het was duidelijk op haar gelaat zigtbaar, welke treurige gedachten en gewaarwordingen hare ziel doorkruisten, bij het uitspreken dier woorden - d'ermonville is een speler!
- Een speler? - herhaalde hortense, half ongeloovig, half vragende. - Ja, hij speelt voorzeker - liet zij er terstond op volgen. - Maar doen dit dan niet alle jongelieden? En wat kwaad kan daarin zijn gelegen?
- Hortense! - zeî hester, met nadruk en diepe aandoening - een speler, zoo als d'ermonville er, helaas! een moet genoemd worden, is een mensch wiens ziel hangt aan de kansen der fortuin, wiens borst gesloten is, of weldra gesloten wordt voor iedere edele gewaarwording, voor elke teedere neiging; wiens hart, naar mate het koortsachtiger wordt bewogen door den vreeselijken hartstogt - die er zich meester van heeft gemaakt - afneemt in weekheid, in gevoeligheid voor al wat den onbedorven mensch heiligst en dierbaarst is, tot dat het eindelijk overgaat tot eene gloeijende, maar gevoellooze massa, die alles verteert, wat zich daaraan gehecht heeft, en de vingeren verschroeit, die er zich in vertwijfeling aan vastklemmen.
- O, moeder! dierbare moeder! zulk een wezen, als gij daar hebt beschreven, is d'ermonville niet, - zulk een monster kan hij nooit worden! O! indien gij zijne edele gevoelens, zijn

{==424==} {>>pagina-aanduiding<<}
menschlievend en teeder hart kendet, ik ben zeker, dat eene andere taal uit uw mond zou worden gehoord, en dat gij hem zoudt hoogachten en lief hebben. En wat het spel aangaat: - o, ik ben er zeker van, dat wanneer ik met een enkel woord hem mijn verlangen te kennen geef, hij daar gaarne en zonder aarzeling afstand van doen zal, en dat hij zijne belofte ongeschonden zal bewaren!
- Kind! - hernam hester, innig geroerd, maar met eene vaste stem - geene gelofte is magtig, den speler te binden; geen gebod uit den hemel of van de aarde is heilig voor hem die zijne ziele heeft overgegeven aan dien vreeselijken, dien verteerenden hartstogt: - ja, al wierden de ijselijke gevolgen zijner uitsporige drift in gloeijende teekenen afgemaald boven den ingang dier holen des vermaaks, hij zou ze niet zien - verblind als hij is door zijnen hartstogt; en, zoo hij ze zag, hij zou eerder de wraak des hemels tarten dan zijn voet terughouden van den ingang.
- O, gewis, lieve moeder! gewis heeft de een of ander zwartgallige levensbeschouwer u, door zijne afzigtelijke, maar overdreven beschrijving van den hartstogt eens spelers, medegesleept, en u zulke schrikbeelden voor den geest gebragt! - zeî hortense, met een weinig meer gerustheid. - Want zeg mij, mijne dierbare! of gij ooit op uwen levensweg, zelfs in de verte, een monster hebt ontmoet of aanschouwd, op wien eene zoo zwarte beschrijving mogt toegepast worden?
- Niet in de verte, mijn kind! - hervatte hester, op doffen toon, terwijl zij gevoelde dat zij het gevreesde punt al nader en nader kwam, en hare liefde voor hare dochter, - de noodzakelijkheid van het bereiken van haar doel, het haar schier onmogelijk zouden maken, dat punt onaangeroerd, de teedere snaren onbewogen te laten, wier trilling haar hart en dat harer dochter met de pijnlijkste aandoeningen zou vervullen. - Niet in de verte, maar, helaas! van zeer nabij! Een mijner naaste betrekkingen was een zoodanige: - en ik weet dus van zéér nabij, dat zulk eene beschrijving niet is onwaar of overdreven!
- Een uwer naaste betrekkingen? - herhaalde hortense, langzaam en peinzende. - Moeder! - liet zij, na eene korte wijle, driftig volgen - het was - want broeders hebt gij niet gehad - het was immers niet - uw vader?!

{==425==} {>>pagina-aanduiding<<}

- Neen! - zeî hester, bijna onverstaanbaar - maar, vraag mij niet - meer!
- Het was toch niet - hijgde hortense, met een gloed op het gelaat, en in afgebroken woorden - moeder! - - het was - toch niet - - mijn - - - vader?!!
Hester antwoordde niet: maar de heftige wijze waarop zij haar gelaat bedekte met beide hare handen, de hevige snikken, die hare borst deden schokken en trillen, en de heete tranen, die tusschen hare vingeren doordruppelden, zeiden hare dochter meer dan woorden hadden kunnen doen.
- O! mijne arme, arme moeder! - kreet hortense, terwijl zij de weenende, met de grootste teederheid, in hare armen sloot. Want, hoe diep geschokt zij was, door de ontdekking, dat de man, dien zij immer had vereerd als een heilige; haar vader, dien zij had lief gehad met al de genegenheid waarvoor een kinderlijk hart vatbaar is, iemand was geweest, dien zij - al mogt zij hem dan niet verachten - dan toch als een ongelukkig, diep gevallen wezen moest beschouwen: toch behield het innig medelijden met hare ongelukkige moeder den boventoon op elke andere harer gewaarwordingen. - Die lieve, die engelachtige vrouw, dat toonbeeld van deugd en zachtmoedigheid, hoe oneindig moest die niet hebben geleden, als de gade eens mans, wiens beeldtenis zij haar in zoo afzigtelijke trekken had afgemaald!
- Moeder! arme moeder! - klaagde zij bij herhaling, en hare tranen vermengden zich met die der zoo zwaar gefolterde vrouw, die, verrast en overrompeld door die onverwachte vraag, zich op eenmaal gebragt zag tot de keuze tusschen het bijna zekere middel om hare dochter te redden, en het onschendbaar bewaren van den naam haars echtgenoots; - die nog had willen zwijgen, toen die grievende vraag was gedaan, doch wier aandoeningen het antwoord daarop hadden gegeven, zonder dat zij magtig was dit terug te houden.

XI.

Na dien smartvollen avond was daar niet lang meer sprake van eene echtverbindtenis tusschen d'ermonville en hortense. De Baron werd den volgenden morgen door hester ontvangen, - zijn voorstel met beleefdheid aangehoord, en hem, na

{==426==} {>>pagina-aanduiding<<}
verloop van eenige dagen, in de meest kiesche bewoordingen te kennen gegeven, dat hortense dit niet kon aannemen.
Hester, die verlangde dat het besluit harer dochter niet alleen op overreding, maar ook op overtuiging zou steunen, had den getrouwen dominique een ruimer deel in haar vertrouwen geschonken, - hem last gegeven tot een vernieuwd en naauwkeurig onderzoek naar d'ermonville's gangen en gedragingen, en hem verzocht, haar schriftelijk kennis te geven van zijne bevindingen. Dat, in zonderlinge bewoordingen, maar met trouwhartigheid gestelde, en met bezwarende feiten overladen bewijsstuk overhandigde zij hortense, wier laatste overblijfsel van twijfel, waaraan haar beminnend hart zich had vastgeklampt, daardoor te eenenmale en voor altijd verdween.
Was het medelijden der dochter groot geweest bij de ontsluijering van het vroeger lot der moeder, hester's medegevoel in hortense's lijden overtrof dat nog verre. Weedom vervulde haar boezem bij het zien van den smartvollen strijd dien haar kind moest strijden, bij het aanschouwen van de pijnlijke overwinning die het behaalde, - bij het staren op het verbleekt gelaat van hare lievelinge, en bij het werpen van een blik in de toekomst van dat liefelijke, pas ontloken, dierbare wezen. Want dit gevoelde zij: had hare dochter lief gehad zoo als zij-zelve eenmaal had bemind, dat gevoel zou nimmer weêr in die mate hare borst vervullen, al verscheen daar een, harer waardig; al mogt hij haar ook onuitsprekelijke liefde, onkreukbare trouw, rijkdom en weelde, als waarborgen voor haar geluk aanbieden. En hoe veel strijds zou daar in dat jeugdige hart moeten gestreden worden, vóór dat die liefde geheel was uitgeroeid, of althans genoegzaam om vrede en kalmte daarin weder eene plaats te gunnen: een strijd, die welligt noodlottige gevolgen kon hebben voor haar teeder ligchaam, maar die voorzeker niet geheel zou ophouden, dan met haar leven, en dat leven gewis zou vergiftigen, al stortten ook geloof en Godsvrucht hare heilzame sappen daarin uit, om de scherpte des venijns te temperen, te verzachten.
Daarom kwam zij haar te gemoet, - allereerst met hare innige liefde, met haar warm medegevoel, met teedere zorgen: - maar ook later met woorden, met raadgeving en vermaning. Zij wees hare dochter op wat zij (hester) zelve had

{==427==} {>>pagina-aanduiding<<}
moeten ondergaan, uit gebrek aan waarschuwende stemmen, uit gemis van ondervinding en menschenkennis, en langs welken doornigen weg zij het pad had moeten bereiken, waar op alléén duurzaam geluk en vrede der ziele te vinden zijn. Zij sprak haar van de oneindige liefde van haren Hemelschen Vader, die haar wel, in Zijne onnaspeurlijke wijsheid, deze beproeving toezond, maar om haar voor nog oneindig zwaarder te behoeden. Zij dankte Hem toen voor haar eigen lijden, wijl dat hare dochter zou vrijwaren voor het ijselijkste dat een menschelijk hart kan ten deel vallen: - te worden getroffen in wat ons het liefste, het dierbaarste is; - te moeten wanhopen aan de liefde, aan de trouw, aan de eer en de deugd van wien ons gansche hart bezit, en aan wien ons lot, ons leven, ons geheele aanzijn, met heilige, onverbreekbare banden, is vereenigd. Zij vestigde haar oog op de onvoldaanheid, de wroeging verbonden aan het onberedeneerd en onverstandig opvolgen onzer neigingen en begeerten, en op de voldoening, den vrede des harten, welke eindelijk de gevolgen zijn onzer ontberingen en opofferingen, wanneer die uit edele beginselen zijn ontsproten. Zij rigtte haar blik op de betrekkelijke kortheid des levens, en op de heerlijkheid der hemelen, waar gewis eene heerlijke belooning is weggelegd voor wie hier volharden in den strijd ten goede, en onuitsprekelijke zaligheid hen wacht die hier lijden en smarten dragen, zoo zij dat doen in ootmoed en liefde en in onwankelbaar vertrouwen op Hem die nooit kastijdt dan uit liefde, en die Zijne liefste kinderen vaak het meeste bezoekt. En al hadden die vermaningen en vertroostingen niet dien invloed op hortense's beminnend hart, welken zij op een onbevangen gemoed zouden hebben uitgeoefend, zij werd daardoor toch versterkt in haar besluit, voor immer afstand te doen van hare uitzigten op dat geluk, dat zoo veel bekoorlijks had ten toon gespreid voor haar jeugdig hart. Al kon hester
haar door dit alles het verloren geluk niet teruggeven, toch had zij de voldoening er door mogen erlangen, haar kind te hebben teruggehouden van een gewis verderf.
Langzamerhand keerde in hester's woning alles schijnbaar terug tot den toestand waarin het zich bevond vóór d'ermonville's noodlottig bezoek. Alle pogingen der liefdevolle en bezorgde moeder, om iets van de vroegere opgewektheid

{==428==} {>>pagina-aanduiding<<}
in hortense's gemoed, een schemer slechts van den vroegeren blos op hare wangen terug te brengen, bleven echter zonder eenig gunstig gevolg. Integendeel werd zij iederen morgen meer verontrust door de nog toegenomen bleekheid en de vermagering van het gelaat harer dochter, en de teekenen van verval, die hare gansche gestalte vertoonde. Hortense scheen kalm en gelaten, was teeder en vol zorgen voor hare moeder, en als deze haar met bekommering vroeg, of zij eenig ligchamelijk lijden ondervond, klonk haar antwoord steeds geruststellend, en poogde zij door meerdere levendigheid het gemoed der dierbare vrouw tot rust te brengen. Zij gevoelde evenwel zelve dat hare krachten dagelijks verminderden, maar zij ontwaarde dat meestal zonder groote aandoening. Het leven kon niet veel bekoorlijks voor haar hebben, en waarom zou hare smart dan groot zijn, bij het erlangen der overtuiging, dat haar ligchaam te zwak was om den strijd vol te houden, zoo lang zij wist dat hare ziel kracht genoeg bezat om niet te bezwijken in dien kamp! Alleen wanneer het haar duidelijk voor den geest kwam, hoe treurig het lot zou zijn van haar, die alleen en geheel verlaten zou overblijven, als ook zij was heengegaan, om niet meer terug te keeren in die trouwe moederarmen, aan dat vrome, liefdevolle, door zoo veel lijden gefolterd hart, - dan werd haar gebed om kracht voor haren geest, en om troost voor hare moeder, opgevolgd door eene bede om sterkte voor haar ligchaam: dan bad zij vurig dat het haar mogt vergund worden, nog zoo lang op deze droevige aarde te vertoeven, tot dat zij die geliefde had nedergelegd in dat rustbed, waarin zij zou sluimeren tot aan den dageraad der eeuwigheid, om met haar te ontwaken voor een beter leven.
Maar zij vond weldra geene kracht genoeg, bij haar ontwaken voor het aardsche morgenrood, om op het gewone uur hare legerstede te verlaten. Toen weêrhielden hare geruststellende woorden hester niet langer van het inroepen van geneeskundige hulp. Helaas! op haar angstig vorschen naar het gevoelen van den geneesheer, antwoordde deze met een schouderophalen, dat haar op eenmaal het vreeselijk lot onthulde, waardoor zij werd bedreigd.
Van dat oogenblik aan verminderden hortense's krachten

{==429==} {>>pagina-aanduiding<<}
bijna dagelijks. Langzaam, maar daarom niet minder zeker, sloopte de moordende kwaal het hulsel.
Daar zijn krankheden, die, juist door langen duur en het hierdoor gewoon worden aan den toestand des lijders, bij hen die om het ziekbed staan, de mogelijkheid eener herstelling doen doorschemeren, en de hoop doen herleven in hunne harten: zelfs dàn wanneer de verschijnselen der kwaal de overtuiging moesten schenken van een bijna zekeren treurigen afloop. Zoodanig eene was hortense's ziekte. Daarom bood die ook aan hester vele oogenblikken aan, in welke zij geloofde dat haar kind nog behouden zou kunnen worden, indien men slechts het ware geneesmiddel wist te vinden. Zij smeekte alsdan den geneesheer, alle middelen, welke zijne kunst aanbood, aan te wenden, en niet een enkel te verzuimen, dat eenige hoop kon geven op eene gunstige uitkomst: dan dacht zij en peinsde, - dan bad zij met verhoogde geestdrift en warmte, dat het haren Vader in de hemelen mogt behagen, haar kind voor haar te behouden; haar moederharte te behoeden tegen den jammer dien hortense's sterven daarover zou brengen.
Eens, na zulk eene uitstorting haars gemoeds, was haar oog verhelderd, en lag er een schemer van hoop en vertrouwen op haar gelaat, toen zij het rustbed harer dochter naderde.
- Hortense! - zeide zij zacht, terwijl zij de tengere hand der kranke in de hare hield - zal ik aan d'ermonville - die nog telkens zijn aanzoek herhaalt, en dat nog vóór weinige dagen gedaan heeft - schrijven, en hem alzoo niet alle hoop ontnemen? Welligt zoudt gij broeder en zuster voor elkander kunnen zijn: welligt zouden uwe waarschuwingen zijne schreden op het pad der zonde vertragen, uwe vermaningen hem behoeden tegen een zoo diepen val als hij nu gewis te gemoet gaat.
Die vraag zal u voorzeker bevreemden in eene vrouw van zoo veel geestkracht en ondervinding als hester. Maar, o! indien gij de smart hadt gevoeld, welke het hart van die vrouw verteerde, - de angst dier moeder hadt aanschouwd, bij de gedachte, dat eenige dierbare wezen te zien henendragen naar het graf, - en gij u dan hare wanhoop voorspiegeldet, bij de overtuiging, dat haar dan niets meer op aarde

{==430==} {>>pagina-aanduiding<<}
zou resten dan de herinnering van wat zij had verloren, en een grasheuvel, om hare tranen op te plengen: - dan zoudt gij haar die dwaling vergeven, en gij zoudt het haar niet euvel duiden, dat zij een oogenblik meende, door die toenadering eene gunstige verandering bij hare dochter te kunnen bewerken, en deze welligt behouden te zien door dat middel. Zij dacht niet - zelfs niet in de verte - aan éene verbindtenis met d'ermonville: zij geloofde niet aan de mogelijkheid eener duurzame betrekking, als die waarvan zij bij hortense had gewaagd; maar zij vertrouwde, hoopte althans, dat een tweede strijd - zoo die het gevolg mogt zijn van dien stap - oneindig minder zwaar, en daarom ook de overwinning aanmerkelijk ligter zijn zou.
Maar hortense antwoordde:
- Neen, lieve moeder! Want waartoe zou dat leiden? Zoo ik herstel, mag ik hem toch niet toebehooren, en - zoo ik sterf, kan ik dat niet.
- Sterven! - kreet hester - o, mijn kind! spreek dat woord niet uit! - O, mijne hortense! verlaat, verlaat uwe moeder niet!!
- Moeder! dierbare moeder! - hernam hortense, na eenige tranen te hebben weggewischt. - Gij-zelve hebt mij geleerd, te berusten in den wil des Heeren! Gij-zelve hebt mij de overtuiging ingestort, dat Zijn doen Wijsheid is en Liefde, en dat wij kinderlijk moeten berusten in Zijn wil, - ons met vertrouwen en in ootmoed onderwerpen moeten aan Zijne beschikking! En zou mij dan nu de smart zijn weggelegd, te moeten zien dat gij-zelve wankelt in uwe overtuiging; dat uw geloof is verzwakt; uw Christelijke moed is bezweken, en uw vroom hart ter prooi wordt aan wanhoop en vertwijfeling?
- O, neen! o, neen! mijn kind! - betuigde hester. - Maar, ach! toen - toen wist ik nog niet dat een zóó zwaar offer van mij zou kunnen geëischt worden!
- En is dan niet reeds eenmaal een van u gevorderd - even zwaar, zoo al niet nog zwaarder - zeî hortense, terwijl een diepe, pijnlijke zucht haar boezem ontsnapte - toen die jammer uw harte van-een-reet, voor welken uwe raadgevingen en beden mij hebben behoed? - O, ik gevoel wat gij lijden moet onder deze nieuwe beproeving! Doch Hij, die

{==431==} {>>pagina-aanduiding<<}
ze u toezendt, zal u kracht naar kruis geven, en u ter zijde staan in uwe verlatenheid, als een trouwe Vriend en Helper.
- Moeder! - vervolgde zij, nadat zij hester zachtkens naar zich toe had getrokken, en haar aan hare borst drukte - lieve moeder! ik gevoel het - ik zal u weldra verlaten: - maar laat mij dien zegen met mij nemen, u zoo achter te laten als ik u hier op aarde heb gevonden, - u altijd heb gekend, - vol van geloof en Christelijken moed, en onwankelbaar in uw vertrouwen op de liefde van onzen Hemelschen Vader!
En zij had waarheid gesproken, toen zij zeide dat zij hare moeder weldra zou verlaten; en hester onthield haar den troost niet, om welken zij haar had gebeden. Zij had hare hevige aandoeningen trachten te onderdrukken, om hare dochter niet te bedroeven en te verontrusten, en op die poging was terugkeer van vertrouwen gevolgd, versterkt door dat van haar kind: - zij had gebeden om kracht, en op die bede was haar moed herleefd: - zij had gesmeekt om ootmoed en onderworpenheid, - en deze waren haar niet onthouden, en hadden kalmte gebragt in haren geschokten boezem.
Omstreeks drie weken na het zoo even vermelde gesprek, wenkte hortense, vroeg in den morgen, hester tot zich.
- Moeder! - zeide zij, met eene zwakke stem - want hare krachten waren gedurende de laatste dagen zeer verminderd - laat nu d'ermonville bij mij verzoeken!
- Hortense! - merkte hester met bezorgdheid aan - zou dat in uw tegenwoordigen toestand niet wat te veel gewaagd zijn? - want zij bevroedde maar al te wel, welk oogmerk de kranke had met het uitlokken van dat bezoek.
- Het moet zoo zijn, lieve moeder! - was alles wat hortense antwoordde. Hester voldeed aan haar verlangen; en reeds op den volgenden voormiddag liet d'ermonville zich bij haar aandienen, en werd hij bij hortense toegelaten.
Bij het binnenkomen in haar vertrek kon hij eenige ontsteltenis niet verbergen, op het zien van haar vermagerd en doodelijk bleek gelaat: doch hortense hield zich als of zij daar niets van bemerkte, - reikte hem de hand, en verzocht hem plaats te nemen bij haar rustbed.
Na eene korte woordenwisseling over hare ziekte, waarbij d'ermonville zijne vreugde te kennen gaf over het geluk van

{==432==} {>>pagina-aanduiding<<}
eindelijk tot haar te mogen naderen, noopte zij hare moeder - door een smeekenden blik en eene enkele beweging van hare hand - het vertrek eenige oogenblikken te verlaten, en sprak den Baron aldus aan:
- d'Ermonville! Ik ga u eene bekentenis doen, die schaamte mij zou beletten te uiten, zoo ik de overtuiging niet bezat; dat ik deze legerstede niet zal verlaten, dan om neêrgelegd te worden in een ander rustbed, dat weldra voor mij zal bereid worden in den koelen schoot der aarde. - Val mij niet in de rede, mijn vriend! want ik gevoel dat ik nog slechts weinige dagen, misschien uren te leven heb: en, wat ik u heb te zeggen, is wel niet veel, maar ook het uitspreken van die weinige woorden valt mij zwaar. - Ik heb uwe hand geweigerd, doch mijn hart - - - heeft uwe liefde niet versmaad. Ik beminde u - meer dan den adem mijner lippen; meer dan mijn leven. Maar gij hebt u overgegeven aan een hartstogt - de neiging tot het spel, dat lokaas des duivels, waardoor méér zielen worden gewonnen voor zijn rijk, dan ik, onervarene, had kunnen vermoeden; - aan een hartstogt, die u eenmaal gewis in het verderf zal slepen, zoo gij uw voet niet in tijds afwendt van de paden der zonde, en dien niet rigt op den weg, ons aangewezen door de geboden des Heeren. - Zie het aan mij, d'ermonville! hoe broos en vergankelijk ons aanzijn is. O! het leven is kort, en dan volgen de eeuwigheid en - het Oordeel! - Keer terug terwijl het nog tijd is, - eer een te laat, een eeuwig berouw uw deel wordt! - Ik had u lief: maar mogt u niet toebehooren, omdat gij een pad betreedt, waarop wij beiden diep ongelukkig moesten zijn in dit leven, en dat u een rampzalig lot te gemoet voert in het toekomende. Ik mogt mij niet verbinden met iemand die Gods geboden met voeten treedt, Zijne liefde versmaadt, Zijne weldaden tot eigen verderf aanwendt. Maar ik heb u nóg lief! - en welligt hebben die liefde, die teleurstelling, die smart over u mij gebragt waar ik nu ben: - doch dat verwijt ik u niet, want ik heb u nóg lief! - En omdat ik u zóó bemin - zijt gij hier - en smeek ik u, voor het oog des Alwetenden
Gods, die u hier ziet, en mijne woorden hoort, - keer terug van den weg der zonde, - belijd schuld voor Hém, - roep Zijne genade en vergeving in, - en Hij zal u hooren, u weder aannemen

{==433==} {>>pagina-aanduiding<<}
als Zijn kind. - O! zoo daar nog eenige liefde voor mij woont in uw hart, dan zult gij luisteren naar mij, - dan zult gij doen wat ik van u afbid. - d'Ermonville!...mijn vriend! mijn - - - geliefde! Uwe misstappen hebben ons gescheiden op deze aarde: - o! - gun mij dien troost, die zaligheid, - dat ik mag heengaan met de hoop, dat wij eenmaal dáár zullen vereenigd worden, waar geene verleiding en geene zonde meer zijn, - waar geene scheiding meer mogelijk is!
Afgemat zonk zij terug in hare kussens, toen zij die toespraak had geëindigd, en reikte haren ongelukkigen vriend op nieuw de hand.
d'Ermonville was innig bewogen. Met warmte drukte hij de hem aangeboden hand aan zijne lippen: beloofde alles wat hortense van hem had gevorderd, en liet, bij zijn vertrek, in haar hart de hoop op zijne verbetering achter.
En wilt gij weten welken invloed het gebeurde verder op hem had? Een zeer aanmerkelijke, voor een zoo geroutineerd speler. Gedurende drie gehééle dagen onthield hij zich van het spel, en van het gezelschap van zijne losbandige vrienden. Op den vierden dag meesmuilde hij over hortense's dweeperij; vloekte zijn noodlot, dat hem het bevalligste meisje van geheel Parijs had ontrukt, en - zocht aan de groene tafel afleiding voor zijn ontrust en onaangenaam gestemd gemoed.
En in die zelfde oogenblikken sloot hortense voor altijd hare oogen voor de vreugden en genietingen, voor de ijdelheden en gebreken dezer wereld, nadat zij een afscheids-kus had gedrukt op de sidderende lippen harer troostelooze moeder.

XII.

Die nieuwe, zware beproeving droeg hester met voorbeeldige gelatenheid. Haar wankelend geloof, gesterkt door het vertrouwen en de onderwerping van hortense, had zijne vorige kracht terug ontvangen, nadat hare hevige aandoeningen over die treurige gebeurtenis een weinig waren bedaard. Zij stortte vele en bittere tranen om den dood harer dierbare dochter, maar zij had nu geleerd, te zeggen: ‘Vader! Uw wil geschiede!’ Zij liet vaak hare blikken vol diepen

{==434==} {>>pagina-aanduiding<<}
weemoed door het eenzame vertrek dwalen, waar zij nooit weêr zouden mogen rusten op de bekoorlijke gestalte van dat lieve wezen, dat haar geluk was en hare vreugde op deze wereld, en met wier heengaan zij alles had verloren: maardan rigtte zij dien blik naar boven, naar Hem, Wiens wegen wijsheid, Wiens daden liefde zijn, en dankte, dat zij nu leefde bij Hem, - vrij van aardsche zorgen, van alle smarten, en van het bitter lijden dat zij hier moest dragen; van den zwaren en moeijelijken strijd die hier van haar werd gevorderd. Want ook onder die vreeselijke beproeving verloochende zich de moederlijke liefde niet. Zij was bereid, dien zwaren last te dragen, daar die de overtuiging met zich voerde, dat hare lievelinge nu gelukkig was, en, onder de bescherming van haren Hemelschen Vader, buiten het bereik van aardsche neigingen, verzoekingen en rampen.
- Liefderijke Vader! - zuchtte zij - Gij hebt mij zwaar bezocht: maar ik wil ‘stille zijn’ onder de slagen van Uwe hand, en mij met ootmoed en onderwerping voegen naar Uwen wil, op mijn eenzaam pad; tot dat het U moge behagen, mij weder te vereenigen met haar, wier lijden Gij reeds hebt verwisseld met heerlijkheid!
En zij was stil en onderworpen: doch het pad werd haar nog moeijelijker, met nog meer distelen en doornen bezaaid, dan zij daarop had vooruitgezien. Zij moest arbeiden voor haar dagelijksch onderhoud: dat wist zij, en daarvoor dankte de opregt-geloovige vrouw. Wat anderen eene straf zou hebben toegeschenen, in hàren toestand, noemde zij eene weldaad; omdat hare handen daardoor werden behoed voor eene werkeloosheid, die zich zoo ligt meêdeelt aan de ziel, en dan de bron wordt van moedeloosheid, teruggang, ellende. Zij wist dat zij niet enkel had te zorgen voor de behoeften des levens, maar ook voor de afdoening der schulden, veroorzaakt door de ziekte en den dood van haar eenige. Zij wist, dat zij nu geheel alleen zou moeten arbeiden, en de ruime voordeelen missen, die weleer door de vlugge en kunstvaardige vingeren harer lieve dochter werden aangebragt. En toch vatte zij - mogt het dan al niet zijn met dien moed en dien ijver als toen zij dat deed voor het oerst en voor de jeugdige lievelinge, die haar in hare armoede was nagelaten - toch vatte zij de naald weldra weder op, om het borduursel te vol-
{==435==} {>>pagina-aanduiding<<}
tooijen, waaraan zij gedurende hortense's ziekte was begonnen.
Maar, helaas! de vele nachtwaken, de menigvuldige tranen die zij had gestort, hadden hare oogen dermate verzwakt, dat het haar onmogelijk werd die taak ten einde te brengen. Zij beproefde een auder werk, en hoopte dat rust en kalmte haar gezigtsvermogen zouden te hulp komen: alleen het grofste wilde haar echter gelukken; en dan nog waren hare oogen spoedig vermoeid, en moest zij rust nemen terwijl de nood tot arbeiden riep.
Wat zou zij nu aanvangen, indien die toestand bleef voortduren of nog verergerde? - Vrienden? Beschermers? Zij kende er geen! Want de Gravin de roche, die haren arbeid en die van hortense steeds zoo edelmoedig, zoo ruim beloonde, was gestorven; en hare bloedverwante en de echtgenoot dier vrouw waren zoo vertoornd over ‘de dwaze en beleedigende afwijzing’, aan d'ermonville te beurt gevallen, dat zij, zelfs gedurende hortense's ziekte en bij haren dood, niet een eenig teeken hadden gegeven van hunne belangstelling of medegevoel. Doch de Voorzienigheid bleef ook nu over haar waken. Ééne vriendin bezat zij nog, en die zou haar reddende engel worden in deze benaauwende omstandigheden. Dominique had zich, op reeds gevorderden leeftijd, na het verlaten van zijne laatste dienst, nog in den echt begeven met eene jonge weduwe, die als linnen-naaister haar onderhoud verdiende, en voor dat van hare twee kinderen uit haar eersten echt zorgde. Bij zijn overlijden, dat vóór weinige maanden had plaats gevonden, had hij zijne vrouw aanbevolen, hare diensten aan hester aan te bieden, zoo dikwerf zij die mogt behoeven. Uit achting voor haar braven echtgenoot, en ook weldra uit liefde tot hester, had zij deze meermalen bezocht, en ook enkele malen bij hortense gewaakt, in den laatsten tijd haars levens; ten einde de zoo noodige rust te verschaffen aan de moeder der lijderesse. Kort daarop was de borstkwaal, waaraan die vrouw reeds sedert lang lijdende was, zoo zeer toegenomen, dat zij hare woning niet meer kon verlaten. Om aan hare, hierdoor zeer verminderde inkomsten eenigermate te gemoet te komen, had zij eene naaischool opgerigt, die reeds door verscheidene leerlingen werd bezocht. In de onmogelijkheid, hester te bezoeken, en toch gedreven door haar verlangen, die
vereerde vrouw te zien en mogelijk te vertroosten,

{==436==} {>>pagina-aanduiding<<}
zond zij iemand tot haar, met de bede, dat het hester mogt behagen, hare nederige woning eens met hare tegenwoordigheid te vereeren. Hester voldeed, nog dien zelfden avond, nadat zij eerst nogmaals het graf harer beminde dochter had bezocht, aan dat verlangen.
Zoodra dominique's weduwe was onderrigt van den droevigen toestand der voormalige gebiedster haars echtgenoots, stelde zij haar voor, hare nederige woning met haar te komen deelen. Alsdan kon de school, die ongetwijfeld, door hester's hoogere kundigheden, veel meer en ook meer gegoede leerlingen zou lokken, aanmerkelijk worden uitgebreid, en in beider behoeften voorzien. De bovenvoorkamer, met het daarbij behoorend slaapvertrekje, die zij vroeger verhuurd had, was juist ledig. Gaarne wilde zij die aan hester afstaan. Dat kon ook haar-zelve niet anders dan voordeelig zijn - meende zij - door de hoogere inkomsten die hester's onderwijs zouden aanbrengen.
Die voorslag werd door de douairière van den Baron richard dankbaar aangenomen; - en zij had kort daarop hare nieuwe woning betrokken.
Maar die taak ging hare krachten te boven. Hare verzwakte zenuwen waren niet bestand tegen die drukte, dat gewoel, die kinderlijke dartelheid - waarin zoo véél was dat haar pijnlijk moest aandoen; - die ontelbare vragen en dat gestadig helpen en onderwijzen. En die taak werd nog verzwaard, toen dominique's weduwe bedlegerig werd, en de geheele school en het onderrigt aan haar werden opgedragen, en bovendien nog een groot deel van de zorg voor de zieke en voor hare kinderen op haar rustte.
Als zij dan des avonds in hare kamer was teruggekomen, en het moede hoofd in de handen liet rusten, dan overviel haar wel eens eene vlaag van moedeloosheid, die haar deed zeggen: - O! kon ik dat hoofd nu maar nederleggen naast dat mijner dierbare! Ik heb reeds zoo veel geleden, en verlang zoo naar rust! - Doch viel haar oog dan op eene schoone, maar roerende schilderij, eene teekening van de hand harer geliefde hortense, en christus voorstellende, met de doornenkroon om de slapen, en den rietstaf in de hand, dan riep zij uit: - Ach! hoe oneindig veel meer hebt Gij geleden, zonder morren, met eindcloos geduld, - en zeggende - te midden

{==437==} {>>pagina-aanduiding<<}
van Uw bitterst lijden: - ‘Vader! niet mijn, maar Uw wil geschiede!’ - O, leer mij U dat telkens nazeggen! en geef Gij, o, God! mij kracht, om Hem na te volgen, Die bleef volharden tot dat alles volbragt was!
Maar ook toen vergat haar Hemelsche Vader haar niet. - Door de Gravin de roche was haar een aanzienlijk legaat gemaakt; en ofschoon de gewetenlooze uitvoerder van den laatsten wil dier edele vrouw hester daarmede eerst nu bekend maakte, en slechts van een derde der werkelijke som gewaagde, - toch nam zij dat legaat met dankbaarheid aan, - toch was het genoegzaam om in alle hare geringe behoeften te voorzien, en nog anderen wèl te doen. De school werd opgeheven, dominique's weduwe en haar gezin ruimschoots door hester van het noodige voorzien, terwijl zij hare zorgen geheel wijdde aan de oppassing der zieke en de verzorging harer kinderen. En toen die lijderes, eenige weken later, overleed, en hare kinderen door hare zuster tot zich werden genomen, huurde hester dit vertrek waarin wij haar aanschouwen, en waarbij niet anders behoort dan eene kleine voorkamer. Daar heeft zij al die jaren, sedert den dood dier weduwe doorleefd. Want die oude vrouw met dat eenvoudige mutsje, dat gerimpeld gelaat, en die verdroogde, bevende handen, is hester - zoo als ik u bij het begin van mijn verhaal reeds heb gezegd. Zij zou wel eene betere woning kunnen bekostigen uit de rente van haar geërfd kapitaaltje: maar zij heeft de armoede van nabij leeren kennen, en dit heeft haar zóó medelijdend en liefdadig gemaakt, als zij welligt met al hare Christelijke deugden - zonder die ondervinding - nooit geworden zou zijn. Want dan zou zij niet zoo op de regte wijze hebben leeren weldoen, niet zoo diep hebben gevoeld waar in waarheid gebrek wordt geleden. Het was haar daarom een genot, zich-zelve gemak te ontzeggen en ontberingen op te leggen, zoo zij daardoor nog armere dan zij-zelve kon ondersteunen, laven en verkwikken. O! indien gij haar kondet nagaan op hare dagelijksche togten bij hare arme gunstelingen, en de liefde en dankbaarheid mogt zien, die
haar daar te gemoet treden en volgen, die oude vrouw zou voor uwe oogen allengs de gedaante eens engels aannemen: en als ge dan tevens een blik mogt werpen in haar edel en Godvruchtig hart, dan zou dat eenvoudige mutsje voor uwe blikken als

{==438==} {>>pagina-aanduiding<<}
verdwijnen, en ge zoudt haar edel hoofd omringd zien door eene stralenkroon zoo als slechts de slapen eener heilige mag omkransen.
Zij verlangt niets meer van deze wereld, dan wat die haar thans geeft, en houdt hare oogen steeds gevestigd op eene toekomende, betere. Nog vóór weinige dagen ontving zij een bezoek van een harer neven uit Holland, wiens geweten eindelijk was ontwaakt, en die nog zoo gaarne een deel van zijne schuld aan haar wenschte af te doen, vóór dat de dood hem aan alle zijne schatten ontrukte. Daarom had hij eene reis naar Parijs ondernomen, en geene moeite of kosten gespaard om de overtuiging te ontvangen, dat zij nog leefde, en om haar verblijf uit te vorschen. Hij wilde haar met zich naar Holland voeren, haar in zijn rijkdom, zijn aanzien en zijne weelde doen deelen, - haar zoo veel mogelijk al het leed vergoeden, dat zijne onmeêdoogendheid haar had berokkend. En wat meent gij dat zij hem antwoordde? - ‘Ik zeg u dank voor uw goeden wil: doch ik heb alles wat ik kan verlangen, voor die weinige dagen, die mij hier nog overblijven: voorziening in alle mijne behoeften naar het ligchaam: - voor mijn hart en mijn verstand dezen trouwen vriend en raadsman’ - hierbij legde zij hare hand op haren Bijbel - ‘en voor mijne ziel - God, en’ - toen wees zij op de helderblaauwe lucht - ‘een uitzigt op den hemel.’
Zie! - daar drukt zij een stuk van rood zijden lint aan hare lippen! - Het is dat 't welk hare dochter het laatst op haren maagdelijken boezem heeft gedragen.
Zie! - daar slaat zij haren Bijbel open, en leest. O, welk een hemelsche glans komt daar over haar gelaat, terwijl zij drinkt uit die bron van leven, licht en onvergankelijke vreugde!
O! nu vouwt zij de handen - en bidt! Laten wij ons nu henenspoeden, en het gebed eener heilige niet bespieden, terwijl zij meent dat zij alleen is met - God!

XIII.

Keeren wij thans voor een oogenblik terug naar de feestzaal in het huis op de Heerengracht te Amsterdam.
‘Maar in welke betrekking staan dan die zaal en dat huis tot de zoo even verhaalde geschiedenis?’ vraagt gij welligt.

{==439==} {>>pagina-aanduiding<<}

O! in eene zeer naauwe betrekking. Die vrouw is niemand anders dan hester odilde, eerst echtgenoote en nu weduwe van den Baron richard de v**. - Helder en schitterend was haar morgen, droevig en donker haar avond. En toch is zij nu rijker dan toen. Want in die duisternis heeft zij het licht gevonden, dat hare ziel verheldert, en dat haar ten gids zal verstrekken naar den heerlijken en onuitdoofbaren glans der hemelen, wanneer zij hare oogen voor het licht der zon zal hebben gesloten.

Nov. 1855.

Iets over de Chinchas-eilanden.

De Chinchas, regt tegenover Pisco in Peru gelegen, dat zelfs bij helder weder van daar zigtbaar is, zijn guano-eilanden, ten getale van drie, waarvan er een, en wel het Zuidelijkste, tot nog toe onaangeroerd is. Het Noordelijkste en het middelste worden tegenwoordig geëxploiteerd. De meeste guano wordt op het Noordelijke gewonnen, waar men van twee kanten, ten N. en ten Z., te gelijk ladingen inneemt. Bij elk der eilanden liggen gewoonlijk 90 à 100 schepen te gelijk, en soms nog meer. Allen kunnen niet te gelijk laden, en daarom hebben zij ligdagen. Grootere schepen hebben in den regel 90, de kleinere minder ligdagen. Men laadt op tweeërlei wijzen, òf met booten, die 40 à 50 ton groot zijn, òf met den schoot onder de rots. De schoot, van zeildoek, is eene groote kegelvormige buis, die van boven met sterke ketenen aan de klip gehecht is. Door deze buis stort men van boven af de guano in het daaronder liggende schip, waarbij het verschrikkelijk stuift; de kleinere schepen worden altijd met booten volgeladen. Er zijn verscheidene zulke schooten op de Chinchas-Eilanden. Zoodra er een schip aankomt, werpt het de ballast weg, en neemt, opdat het niet kantele, terstond zoo veel guano in als het ballast had; dit geschiedt met schuiten. Wanneer het een groot schip is, komt het onder de klip, om

{==440==} {>>pagina-aanduiding<<}
zijne volle lading in te nemen. De klip hangt over den bramsteng heen.
De grond van het eiland, onder de guano, is enkel rots; de onaangeroerde guano is gewoonlijk zeer hard, en moeijelijk om te verwerken, soms hard als steen. De arme Chinesche werklieden, die onder eenig voorwendsel naar de Chinchas gevoerd worden, en hier als slaven tot guano-werk gebezigd worden, leven, wanneer zij niet arbeiden, in holen onder de guano-oppervlakte uitgegraven. Zij worden daar des nachts opgesloten; des morgens ten 3 ure moeten zij aan den arbeid, werken tot 10 ure des voormiddags, en des namiddags van 4 ure tot donker, tegen 7 ure. Zij werken met spitse bijlen, spaden, enz.; dragen de guano in zakken naar de schooten; ook vervoeren zij die soms door middel van karren, met ezels bespannen. Hun leven is louter arbeid en ellende. Eenigen zelfs lieten zich, uit vertwijfeling, door den schoot onder de guano in het scheepshol vallen, en werden alzoo medegevoerd; anderen sprongen van de rots af in zee, om een einde aan hunne kwellingen te maken. Niemand toch kan, door het geweldige stuiven, van onderen af zien wat er bij het laden onder de guano naar beneden geworpen wordt. Aldus werden, nog niet lang geleden, in eene lading guano, te Leith aangekomen, drie van die ongelukkigen gevonden, en men wist eerst niet wat dat voor lijken waren, daar men de genoemde bijzonderheid nog niet kende. Om niet van damp en stof te stikken, hebben de zeelieden bij het guano-laden eenen doek voor den mond en den neus, en men kan, zoodra de schoot aan den gang is, van de stof in het geheel niet zien: zoo ver als het oog in den omtrek dezer eilanden reikt, vliegt en dwalmt de guano-stof.
De Chinchas zijn volstrekt woest en kaal: er groeit geen grasje. Zij zijn geheel met guano overdekt. Een half uur heeft men noodig om elk der twee grootste eilanden rond te loopen. Hunne kusten gaan meestal schuin naar de zee af; op sommige plaatsen zijn zij steil als muren. De Chinchas zien er op eenen afstand geel uit; dit is de kleur der guano. Men vindt veel ammoniak, als eene witte massa, onder de guano; de gravers zoeken daar met gretigheid naar. De guano geeft geenen stank van zich; maar verspreidt slechts eene sterk

{==441==} {>>pagina-aanduiding<<}
bijtende lucht. Wanneer zij nat is, wordt zij zeer kleverig. De guano wordt in Engeland met 9 £ per ton betaald; de helft daarvan is voor de vracht te rekenen.
De zeelieden, die op de Chinchas geweest zijn, gelooven er niet aan dat de guano vogelmest zij, maar houden haar voor vergane zelfstandigheden van allerlei zeedieren, vooral zeeleeuwen. Men vindt er dikwijls de volkomen gedaante van, 40 of 50 bijeen, vergane zeeleeuwen, die hier, even als de zeehonden, opgekropen zijn, en als men met den voet daartegen stoot, dan zinken die ligchamen ineen, en alles waaruit zij bestaan, is enkel guano. De zeeleeuwen, die rondom de Chinchas in groote scholen zwemmen, daar zij dikwijls de zoogenaamde paardenmakereelen (horse mackerels) vangen, welke als schelvisschen zoo groot zijn, mag niemand schieten. Het is verboden op eene boete van vijf dollars, vermoedelijk omdat de Peruanen mede gelooven dat de guano van deze en andere waterdieren gevormd wordt; zulke waterdieren bevinden zich rondom de Chinchas in onbeschrijfelijke menigte. In de nabijheid der drie eilanden steekt eene groote klip uit den Oceaan in de hoogte, zoo hoog als de eilanden-zelven. Deze klip zit altijd vol van eene soort groote zeevogels, pellikanen. Als zij naar onder gaan om jagt op visschen te maken, laten zij zich van boven nedervallen. Hoezeer nu ook de klip van vogels wemelt, is er toch daar geene guano te vinden; uit de zee kan de guano ook wel niet opkomen, en het is dus meer dan waarschijnlijk dat het eerste gevoelen, als ware de guano vogelmest, op eene dwaling berust.
Op de Chinchas is ook eene begraafplaats voor de Chinezen en de zeelieden die daar sterven; zij is in de guano, niet in de aarde, omdat de Chinchas geene aarde, maar slechts rots en guano hebben. Die begraafplaats is aan de Noordzijde des eersten eilands, waar dikwijls een erge stank, niet van guano, maar van menschen-lijken heerscht. Daar ziet men verscheidene houten gedenkteekenen en kruisen met opschriften. In den omtrek dezer eilanden is de zee zeer rijk aan visch; de zeelieden vangen ze, gedurende de ligdagen, bij duizenden te gelijk, daar zij ze slechts met manden uit het water behoeven te scheppen. Er zijn ook vele haaijen, en de walvisschen zwemmen rondom de schepen heen; de laatsten komen daar meestal wanneer zij hunne jongen werpen.

{==442==} {>>pagina-aanduiding<<}

Elk schip, dat guano laadt, moet, naar gelang zijner grootte, zeker aantal vaten water aan de eilanden leveren; deze hebben daaraan volkomen gebrek. Een schip van 1400 ton, b.v., levert 10 vaten. - John bull, hoe vroom hij ook te huis moge zijn, viert den zondag nimmer op zijne koopmansreizen. Bij de Chinchas is dit ook het geval niet. Een Zweed lag daar in lading, en luide klonk des zondags van dit schip het gezang der eerdienst, terwijl john bull en jonathan dit onverschillig aanhoorden. Bijbels heeft john bull gewoonlijk bij zich; maar hij leest er niet in, en wie aan boord er in leest, mag wel tot de Orkneysof Shetlandsche eilanden of een nog verder afgelegen punt behooren. - Rondom de eilanden is steeds eene sterke deining, vooral in April en Mei. Het geheele jaar door wordt er bij de Chinchas geladen; alleen in de twee genoemde maanden zijn er weinig schepen, daar omtrent dien tijd de branding zoo hevig is, dat het schip onder den schoot al te zeer slingert, en gedurende vele dagen niet laden kan. Dáár waar de groote schepen laden, bepaald aan de voorzijde des N. eilands, staat 24 voet water; 1 tot 1½ Eng. mijl van het land af lag de ‘Goldfinder’ op 130 vadem ten anker. Des avonds, wanneer het schip gedurende den dag onder den schoot geladen heeft, haalt het eenige vadem verder uit, om meerdere zekerheid. De ‘Goldfinder’ nam op ééne reis 2,000 ton guano in. - Stormen en orkanen kent men er niet; het is er altijd fraai weder; de zee heet hier te regt de Stille Zee (Pacific Ocean). - Al is er volstrekte windstilte, dan toch zetten de walvisschen soms den Oceaan in eene geweldige beweging. De Peruaansche kustvaarder heeft zeilen zonder reeven, een bewijs hoe stil en stormeloos de zee is, die zij bevaren. De gezelligheid onder de kapiteins en het scheepsvolk is er groot;
dagelijks worden er bezoeken gebragt. De Chinchas zijn eene goede plaats voor het wegloopen der matrozen; dit geschiedt er bijna dagelijks. Wie deserteren wil, versteekt zich des avonds aan boord van een schip dat den volgenden dag zal afzeilen. Op die wijze nemen vele zeelieden hier de vlugt. Van de Chinchas-Eilanden heeft de kust van Peru bij zonsondergang en bij helder weder een wonderschoon gezigt, zeer schilderachtig door de ontzettend hooge bergen in de verte.





{==443==} {>>pagina-aanduiding<<}

Bidden.

Door Fred. Wijsman.


Als de noodstorm, opgestoken, 
Door uw levensgaarde woedt, 
Stam en stengel ligt verbroken 
En verslagen aan uw voet: 
Als de nacht van rouw en smarte 
Om u heen zijn vleuglen spreidt, 
En gij, met een bloedend harte, 
Weent en klaagt in eenzaamheid: 
 
Dan, hoe fel de nood moog prangen 
En de toekomst donker schijn', 
Zult ge een zonnestraal ontvangen, 
En niet gansch verlaten zijn; 
Als ge 't oog, in stil vertrouwen, 
Slaat op Hem, die troost en redt, 
En de handen zaâm zich vouwen 
In 't geloovig, vroom gebed. 
 
Dan, dan is 't of uit den Hoogen 
Aan uw zijde een Engel daalt, 
Die de tranen wischt van de oogen, 
En de Liefde Gods u maalt, 
Die Zijn kind langs kronkelwegen 
Over doorn en distel leidt, 
En, door lijden, tot den zegen 
Van den Hemel voorbereidt. 
 
Zie dien grijsaard, moê van 't leven, 
Leunende op den pelgrimstaf, 
't Biddend oog omhoog geheven, 
Hakend naar de rust van 't graf: 
Ligt op dat eerwaardig wezen, 
In den traan, die hem ontvliet, 
Niet de kalmte en vreê te lezen, 
Die het vroom gebed hem biedt? 

{==444==} {>>pagina-aanduiding<<}

Lees in 't oog dier teedre moeder, 
Die haar avondbede slaakt, 
't Vast geloof, dat de Albehoeder 
Ook voor 't kind haars harten waakt. 
Buigt ook soms de zorg haar neder 
Voor des lievlings levenslot, 
't Oud vertrouwen vindt zij weder 
In haar stil gebed tot God. 
 
En wanneer, in zoet vertrouwen, 
't Kind aan moeders knieën buigt, 
Zich de handen zaâm laat vouwen, 
En den Heer zijn dank betuigt: 
Klinkt dan niet in reiner toonen 
Ons die stemme te gemoet? 
Blinkt dan op die zachte koonen 
Onschuld niet met teedrer gloed? 
 
Wie in kommer en ellende, 
Wie in zorgen en in leed, 
Tot den hoogen God zich wende, 
Vindt Hem steeds ter hulp gereed. 
't Is reeds troost zijn nood te klagen 
Aan het teeder Vaderhart, 
Dat zich nooit vergeefs laat vragen, 
Nooit alleen ons laat in smart. 
 
O! 't gebed is hemelgave, 
Balsem in de diepste wond; 
Lichtstraal, op den weg ten grave, 
Van een schooner morgenstond; 
Eerste troost bij 't leed der aarde, 
Die vernieuwd geluk belooft; 
Eerste bloem in onze gaarde, 
Door den winterstorm beroofd. 
 
Och! dat eerlang aan de kimme 
De uchtend onzer hope rijz'; 
Aller volken lofzang klimme, 
Aller tong d' Algoede prijz'; 
Één gebed in aller tale, 
Stijge tot der Heeren Heer; 
't Gansch heelal het lied herhale: 
‘God alléén zij Lof en Ecr!’ 

Amsterdam.


{==445==} {>>pagina-aanduiding<<}

Mengelwerk.

Een woord over het Christendom.

(Ingezonden.)

Door de aanvallen die tegenwoordig weder op de Kerk van christus gedaan worden, gevoelde schrijver dezes zich opgewekt om te onderzoeken, of christus zelf bewijzen voor de waarheid zijner leer gegeven heeft, en zoo ja, welke? Het resultaat van dit onderzoek is het volgende.
Christus heeft geenszins een blind geloof gevorderd, maar wel degelijk zijne leer bewezen, en wel zóó dat men moeijelijk eene betere apologie des Christendoms kan uitdenken dan de Stichter zelf heeft gegeven. Zijne bewijzen zijn vier in getal. Christus beroept zich 1. op de profetieën des O.T., waarvan Zijne verschijning de vervulling is; 2. op de uitkomst der door Hem gegeven voorspellingen; 3. op de zedelijke voortreffelijkheid Zijner leer; 4. op de werken die Hij zou verrigten. Wij willen dit door het opgeven der plaatsen, waar deze bewijzen te vinden zijn, staven, en vervolgens nagaan, of die bewijzen geldig zijn.
1. Wij lezen Joh. v: 39: ‘Onderzoekt de Schriften, want gij meent in dezelve het eeuwige leven te hebben: en die zijn 't die van mij getuigen.’
Jezus beroept zich dus op het getuigenis van de Schriften des O.T. Nu is het zeker in vele gevallen bijzonder moeijelijk, uit te maken, in hoe verre vele plaatsen uit het O.T. op christus toepasselijk zijn of niet; maar er zijn toch vele plaatsen die geen twijfel overlaten. Hieronder munt vooral uit wat jesaja profeteert als hij zegt (Hoofdst. xi: 10): ‘Want het zal geschieden ten zelven dage, dat de Heidenen naar den wortel van isaï, die staan zal tot eene banier der volken, zullen vragen, en zijne rust zal heerlijk zijn.’ Deze profetie wordt door de algemeene verspreiding des Christendoms onder volken, die, toen jesaja dit schreef, Heidenen waren, zoo volkomen bevestigd, dat hier wel geen twijfel zal overblijven.

{==446==} {>>pagina-aanduiding<<}

2. Jezus beroept zich op de uitkomst der door Hem gegeven voorspellingen. Wij lezen onder anderen Joh. xiv: 29: ‘En nu heb ik het gezegd eer het geschied is; opdat, wanneer het geschied zal zijn, gij gelooven moogt.’ Nu zijn er voorspellingen van jezus waarvan de vervulling zoo zeker en zoo ontwijfelbaar na de voorspelling geschied is, dat zelfs de hardnekkigste ongeloovige ze niet ontkennen kan. Wij lezen onder anderen Matth. xiii: 24-33 en Luk. xii: 49-53 eene uitdrukkelijke voorspelling van vier verschijnselen in de Christelijke Kerk die wij nog tegenwoordig aanschouwen, en wel Matth. xiii: 24-30 van de misbruiken en verkeerdheden die in de Christelijke Kerk zouden binnensluipen; Matth. xiii: 31, 32 van de groote uitbreiding die het Christendom zou bekomen; Matth. xiii: 33 van de kracht waarmede het Christendom overal, waar het werd aangenomen, alles inwendig zou doordringen; Luk. xii: 49-53 van de twisten en Godsdienstoorlogen waartoe het aanleiding zou geven. Dat deze voorspellingen zijn uitgekomen, behoeft geen betoog. Wij zien het dagelijks met onze oogen.
3. Jezus zegt (Joh. vii; 17): ‘Zoo iemand wil deszelfs wil doen, die zal van deze leer bekennen, of zij uit God is dan of ik van mij zelven spreek.’ Om dit goed te kunnen beoordeelen, moeten wij eerst uitmaken wat de eigenlijke leer van jezus is. Gelukkig komt Hij ons weder te hulp, zeggende (Matth. vii: 12); ‘Alle dingen dan, die gij wilt, dat u de menschen zouden doen, doet gij hun ook alzoo; want dat is de Wet en de Profeten’; en Hij leert elders (Matth. xii: 35-40): dat de gansche Wet en de Profeten hangt aan de twee Geboden: ‘Bemint God bovenal, en uwe naasten als u zelven.’ Dit is dus de quintessence, om het eens zoo te noemen, der leer van jezus, die zeide gekomen te zijn om de Wet en de Profeten te vervullen (zie Matth. v: 17). Is er nu wel een meer verheven, eenvoudiger, billijker en duidelijker beginsel van zedekunde denkbaar? Dit beginsel beveelt zich door zijne in het oog loopende billijkheid terstond aan, het kan door de meest eenvoudige menschen begrepen worden, het is onafhankelijk van alle schoolsche geleerdheid, en vordert, om goed begrepen te worden, niet dan opregt inkeeren in ons zelven en goeden wil.
4. Jezus beroept zich op Zijne werken (zie Joh. v: 36). Wanneer wij hier van Zijne wonderen spreken wilden, dan

{==447==} {>>pagina-aanduiding<<}
zouden de ongeloovigen ons met regt tegenwerpen, dat wij eerst moeten bewijzen dat die wonderen wezenlijk gebeurd zijn. Wij willen hun echter dit bewijs kwijtschelden. Wij beroepen ons hier eenvoudig op de daadzaak, dat het Christendom den strijd tegen het Heidendom van Griekenland, Rome en Duitschland niet geschroomd, en dat het in dien strijd, met welke geringe krachten ook begonnen, volkomen overwonnen heeft, zoodat het Heidendom uit geheel Europa is weggevaagd, en het kruis van christus overal zegevierend staat te prijken.
Als resultaat van deze beschouwing kunnen wij dus aannemen: dat christus geen blind geloof gevorderd, maar de waarheid Zijner leer bewezen heeft, en dat Zijne bewijzen, door al wie ze onpartijdig wil onderzoeken, volkomen juist en overtuigend zullen bevonden worden.
d.

Laatste ontdekkingen te ninivé.

medegedeeld door J.A. Bakker.

(Vervolg van bl. 266.)





II.

Eene kostbare verzameling van Assyrische reliefs is weder in Engeland aangekomen, en in het Britsche Museum geplaatst. Een gedeelte slechts er van is thans in de zalen opgenomen; maar er zijn schikkingen getroffen om het publiek in de kelders toe te laten, waarin men het overige heeft moeten bergen, tot er geschikte galerijen voor zullen zijn aangelegd.
De collectie bestaat uit omtrent zeventig platen uit het Noorderpaleis van Koyoundschik, in 1854 door hormusd rassam, den vriend en reisgezel van layard, verzameld. Het moet niet weinig het genoegen verhoogd hebben van dien onvermoeiden opspoorder der Assyrische Oudheden, dat hij door zijn voorbeeld een der Oosterlingen heeft gevormd, die gewoonlijk zoo onverschillig zijn voor voorwerpen van kunst, en dat deze met krachtige volharding de hem toevertrouwde werkzaamheden tot zulk een gelukkig einde heeft gebragt.
In 1852 werd rassam door de commissarissen van het Britsche Museum benoemd om het bestuur over de opdelvingen van

{==448==} {>>pagina-aanduiding<<}
Ninivé op zich te nemen, en keerde hij andermaal naar Mosoul terug. De moeijelijkheden waarmede hij te kampen had, waren niet gering. Vóór vele jaren hadden zijne voorgangers reeds de meest belovende plaatsen der Assyrische heuvels doorgraven, en er de voorwerpen uit bijeengebragt, die de sieraden van het Britsche en het Fransche Museum uitmaken. Wierd de nieuwe expeditie met eenen goeden uitslag bekroond, dan zou dat als zeer natuurlijk worden beschouwd, maar in het tegenovergestelde geval zou rassam de blaam niet hebben kunnen ontgaan van gebrek aan ijver en volharding, vooral omdat hij een vreemdeling en Oosterling was; en toch zijn de ontdekkingen van Oudheden grootendeels gevolgen van het goede geluk, dat zich door geene kundigheden beheerschen laat.
Het aanzien der Ninivitische heuvels is eenzelvig; er zijn slechts weinig ongelijkheden op hunne oppervlakte, en deze duiden, wel is waar, nu en dan daaronder liggende overblijfselen aan, doch verleiden dikwijls ook den onderzoeker tot uitgestrekte en nuttelooze nasporingen. Wij mogen het voor zeker houden dat layard in den beginne evenzeer elke onevenheid van terrein als een kenteeken van het bestaan van oude gedenkstukken heeft aangezien.
De zijde van het Noorderpaleis van waar de schoonste reliefs afkomstig zijn, was het laagste en minst belovendste gedeelte van den heuvel. Te voren had layard reeds opdelvingen op deze plaats laten doen, doch de loopgraven daarvan verlaten.
In het begin der werkzaamheden liet rassam weder eenige andere loopgraven aanleggen; maar geen spoor van beeldhouw-werken of reliefs vindende, achtte hij de verdere opdelving noodeloos, en verplaatste al zijne werklieden naar het Zuidelijke en middengedeelte van Koyoundschik, en naar den uitgestrekten heuvel van Nimroud. Terwijl de tweede Fransche expeditie, onder den Heer place, niet meer dan eenige stiersphinxen, kleine metalen voorwerpen en aardleemen muurwerken vond, en wenschte voor de Louvre eene collectie van kleine en meer onderscheiden reliefs te bezitten, liet de Kolonel rawlinson, die zich toen nog in Assyrië bevond, met eene vrijgevigheid die hem eer aandoet, alles wat het Noordelijk gedeelte van Koyoundschik daarvan zou opleveren, aan haar over. De Heer place werd door omstandigheden verhinderd om van dit aanbod ge-
{==449==} {>>pagina-aanduiding<<}
bruik te maken, en bepaalde zijne nasporingen bij Khorsabad.
Rassam hield zich maanden lang bezig, doch vond niets dat hem voor zijne moeite schadeloos stelde, tot dat hij, drie maanden vóór dat de tijd dien hij in dienst van de Engelsche regering moest zijn, zou verstrijken, bijna mismoedig, andermaal eene verlaten loopgraaf doorgroef, aan de Noordzijde van den heuvel gelegen. Hij had nog geene el doorgegraven toen hij eene opvolging van kamers en doorgangen ontdekte, met de uitstekende bas-reliefs versierd, die nu reeds in Engeland zijn. Met verdubbelden ijver zette hij nu zijn werk voort, en vóór dat hij Assyrië verliet, had hij de zelfvoldoening, wat vervoerbaar was, van het geheele paleis van assur-bani-pal, den kleinzoon van senacherib, in te pakken en te verzenden: eene verzameling die door rawlinson met regt als die der beste Assyrische reliefs geroemd wordt.
Tot aan de aankomst dezer reliefplaten in Engeland, was er weinig aanleiding om de verdiensten der werkzaamheid van hormusd rassam te waardeeren, en nu zij in het begin van 1856 hare bestemming hebben bereikt, is hij verre verwijderd van het tooneel zijner volharding, aan de boorden van de Roode Zee voor andere belangen werkzaam. Men is hem dank schuldig voor den goeden uitslag zijner pogingen, omdat hij niet gewanhoopt heeft, en, eindelijk, zijne volharding heeft bekroond gezien; hetgeen hem ook de ongerustheid en teleurstelling vergoedde die hij gedurende de maanden van tegenspoed ondervond.
De platen der muren van het Noorderpaleis zijn minder door het vuur beschadigd, dan die van de andere paleizen. De beeldhouwwerken zijn van een hooger relief, meer uitgewerkt, en van grootere verscheidenheid. Men heeft eene doorloopende rij van drie-en-twintig platen, met slechts weinige leemten, gevonden, eene Koninklijke leeuwenjagt voorstellende. De dieren zijn afgebeeld ieder in verschillende houdingen, en met eene verwonderlijke kracht en natuurlijkheid gebeiteld. In één tafereel is de leeuw op den Koninklijken wagen gesprongen, en, teruggeworpen, slaat hij zijne vreeselijke tanden in het wiel der kar, terwijl de Koning, door zijn speerwachter beschermd, hem afmaakt. Op andere platen zijn de leeuwen in verschillende houdingen voorgesteld, als: in eenen langzamen doodstrijd, of doodelijk getroffen door de

{==450==} {>>pagina-aanduiding<<}
jagers. Eene leeuwin is zeer schoon afgebeeld, rustende op hare voorpooten met uitgestrekten kop, te vergeefs pogende hare gewonde leden te herstellen. Verscheiden leeuwen worden voorgesteld met pijlen doorboord en bloed brakende. Er is eene zeer merkwaardige voorstelling van een leeuw op korten afstand van den Koning, die hem, door een dolk in zijne keel te stooten, afmaakt. Wij vinden ook in deze beeldhouwwerken duidelijke bewijzen dat de Koningen van Assyrië geene natuurlijke jagers waren. Zij zochten in hunne jagten de leeuwen in hunne eigenlijke verblijven niet op, maar hadden hen afgesloten, en bewaard voor bepaalde gelegenheden. Eene kooi die een leeuw bevat, vindt men op eene der platen afgebeeld, waarop een klein hokje, waarin een man wiens post het is om eene kleine deur op te halen en de leeuwen aan te hitsen. Aan het tegenovergestelde einde der kooi is een spijl of hindernis, gelijk de as van een rijtuig, waaraan de beesten gewoonlijk werden vastgemaakt. Voor het jagtvermaak op eene daartoe geschikte plaats gebragt, werden de leeuwen door eene dubbele rij van jagers en honden omringd, terwijl de Koning, volgens de afbeelding op een relief, zijne pijlen op deze edele dieren afzond.
Op drie platen wordt een Assyrische veldtogt afgebeeld tegen eenen Nomadischen volkstam. De Assyriërs vallen hunne legerplaats aan en offeren die aan de vlammen op, welke uit de tenten oprijzen; de mannen worden neêrgeveld, de vrouwen en kinderen gevankelijk weggevoerd. De Arabieren dragen geen hoofddeksel, maar enkel eene bedekking om hun middel; zij rijden op drommedarissen, en zijn, zelfs in de wezenstrekken, gemakkelijk van hunne overwinnaars te onderscheiden. Zeven andere platen, die tot deze voorstelling behooren, zijn aan de Fransche expeditie van den Heer place overgedaan, maar in den Tigris gezonken.
Drie opvolgende platen vertoonen architectonische voorwerpen: een driedubbele muur met gekreneleerde kanteelen; een tempel rustende met zijne kolommen op de ruggen van stiersphinxen, leeuwen, honden, enz. In sommige gevallen zijn de basementen der kolommen uit eenen grooten gebeeldhouwden torus en kleinere banden zamengesteld, geheel overeenkomende met die in het Noorderpaleis van Koyoundschik zijn gevonden, alsmede te Khorsabad, en aan het Zuid-Westelijk

{==451==} {>>pagina-aanduiding<<}
paleis te Nimroud. De kapiteelen zijn meestal zeer geschonden, maar gelijken op twee Ionische kapiteelen boven elkander geplaatst; hetgeen het vermoeden versterkt dat de Ionische orde der Klein-Aziatische Grieken van Oosterschen oorsprong zoude zijn.
Verschillende gissingen zijn er gemaakt ten opzigte van de bouwstof waaruit de schaften der kolommen waren zamengesteld. Het wordt algemeen geloofd dat het hout is geweest, hetwelk door het vuur is verteerd, of verrot is sedert de verwoesting der paleizen. Het was evenwel moeijelijk eene zoodanige grondstof overeen te brengen met de met marmeren platen voorziene muren.
De Heer place ontdekte later te Khorsabad eene rol van dun koper, die welligt de bestaande onzekerheid kan ophelderen. Deze rol heeft den vorm van den stam van een palmboom. Digt bij deze vond hij enkele overblijfselen van dun goud, hetgeen volkomen paste op het verheven ornament van het koper. Het schijnt daaruit waarschijnlijk te zijn, dat de houten schaften der kolommen met dit metaal zijn overdekt geweest, waarop dan eene dunne laag van goud werd gelegd, zoo als geschreven staat 2 Chron. iii: 7: ‘Hij overdekte de posten met fijn goud.’
Eene van de gevonden platen geeft de voorstelling van eene brug over een stroom uit drie bogen bestaande; het zijn echter slechts ronde openingen, maar geene eigenlijke bogen, als zijnde niet uit straalsgewijsde steenen als een gewelf opgemetseld, maar alleen door horizontale, over elkander uitspringende steenlagen gevormd, gelijk in de zoogenaamde schatkamer (thesaurus) van atreus te Mycene. De echt gevormde boog was echter zoo wel bij de Assyriërs als bij de Babyloniërs zeer goed bekend, en wordt nog volkomen te Khorsabad en te Mughyer in Neder-Chaldea aangetroffen; in een gebouw, dat misschien meer dan 1000 jaren vóór onze tijdrekening is opgerigt. Op dezelfde plaat vertoont zich een altaar, en een standbeeld, zeer gelijkende naar dat in het Zuid-Westelijk paleis van Nimroud, hetwelk ook een gedeelte van deze verzameling uitmaakt.
Er zijn wijders nog vier belangrijke platen, voorstellende een tuin, waarin een Afrikaan, met een gevederd hoofddeksel, een tammen leeuw geleidende, en omringd door verschillende zonderlinge gewassen. Men ziet er onder anderen een leeuw

{==452==} {>>pagina-aanduiding<<}
en eene leeuwin op te midden van verscheidene boomen en bloemen. Daar is een palmboom, met den hem eigenaardigen stam; en een andere boom door eene van trossen voorziene wijngaardrank omslingerd, die, naar het ons toeschijnt, een dennenboom is, hoezeer die niet in de vlakten van Ninivé voorkomt, en wel het minst in de nabijheid van den dadelpalm.
In eene andere zaal van dit Noorderpaleis vond men de reliefs van de overwinningen in Susiana; de helft van de plaat die daarop betrekking heeft, is thans in het Britsche Museum; de overige bevinden zich onder de noodlottige Fransche verzameling. Doch het schoonste relief is voorzeker dat waarop de Koning in zijn wagen met twee lijfwachten is afgebeeld, den eenen dien besturende, en den anderen een waaijer houdende. Eene lijfwacht gaat ter zijde, en twee anderen volgen met waaijers. Dit relief is met de uiterste zorg gebeeldhouwd en vol rijke bijzonderheden.
In de verzameling bevinden zich vier of vijf vloerplaten, die schoone en zamengestelde ornamenten opleveren, wel eenige overeenkomst hebbende met die waarmede de kleeding des Konings versierd is. Men ziet er ook de Grieksche palmet op aangebragt, en de contrasten die zij opleveren, doen eene goede uitwerking.
Kort vóór dat rassam Assyrië verliet, ontdekte hij den ingang van het Zuiderpaleis te Nimroud, alwaar de twee kolossale standbeelden stonden, waarvan wij reeds te voren melding maakten. Hier vond hij ook de afbeelding van den God nebo, dragende op zijne borst eene inscriptie, inhoudende: dat het beeld is gemaakt door een beeldhouwer van Calah (Nimroud), en door hem opgedragen aan phalukha (pul), Koning van Assyrië, en aan zijne gemalin sammuramit, Koningin van het paleis.
Wat de taal en de wezenstrekken der oude Assyriërs en Chaldeërs aangaat, daar zijn de sporen nog niet geheel van verdwenen. Volgens het belangrijk Handboek van layard over de Assyrische zaal in het kristallen paleis van Sydenham, is van het geringe onderscheid tusschen de Chaldeeuwsche taal en die van het oude Assyrië melding gemaakt. Een bedorven dialect van die taal wordt nog gesproken door de Nestoriaansch-Chaldeeuwsche stammen, die de bergen van Kur-
{==453==} {>>pagina-aanduiding<<}
distan bewonen, en in de nabijheid der puinhoopen van Ninivé gevestigd zijn.
Het is meermalen opgemerkt dat de beschaafde bewoners van Nubië sterk gelijken naar die welke op de muren der Egyptische gedenkstukken zijn afgebeeld. Niet minder opmerkenswaardig is de gelijkenis tusschen de hedendaagsche Chaldeërs en de oude Assyriërs; men behoeft slechts hun profiel met dat van de figuren der reliefs te vergelijken, om er van overtuigd te worden.
Behalve de verzameling van rassam, heeft ook eene van Babylonische Oudheden, door den Heer loftus bijeengebragt, Engeland bereikt; waar mede nog verzendingen van Assyrische beeldhouwwerken verwacht worden, door dien Oudheidkundige gevonden in een bepaald afgescheiden gedeelte van het Noorderpaleis, en ook de inscriptiën die betrekking hebben op den veldtogt der Assyriërs tegen hezekiah onder senacherib. Men ziet uit dit alles dat de bron der Assyrische Oudheidkennis nog voortdurend blijft vloeijen.

Junij 1856.





Het eiland Ceram, en zijne bewoners.

Het eiland Ceram, dat van alle zijden door zijne ondoordringbare bosschen; groene en schaduwrijke bergen, die zich hier en ginds boven een schilderachtig afwisselend groen boomgewas ten hemel verheffen; en onder het geboomte slingerende heldere stroomen, de grootheid der Natuur voorstelt, is het zesde en grootste van al de eilanden die van vroegere tijden af tot de landvoogdij van Amboina behooren.
Het strekt zich in eene schuinsche rigting van 128o tot 131o Oosterlengte van Greenwich uit, en is tusschen 2o 45′ en 3o 49′ Zuiderbreedte gelegen (*), terwijl het in Groot- of Oost-Ceram en in Klein-Ceram of Hoewamohel verdeeld is. Het

{==454==} {>>pagina-aanduiding<<}
wordt ten Zuiden door de Bandasche en ten Noorden door de Moluksche Zee bespoeld.
De zoogenaamde Ceramsche eilanden, of de Ceram-Lautgroep, welke eene keten vormen, strekken zich eerst in eene Zuid-Oostelijke en vervolgens in eene Zuidelijke rigting uit tot aan den Key-Archipel.
De oppervlakte van het eiland en de zoo even genoemde Ceram-Laut-groep is, volgens den Heer p. baron melvill van carnbée, 345 vierkante geographische mijlen groot, met meer dan 200,000 Alfoeren.
Hoewel de totale sterkte der bevolking van het eiland Ceram, dewijl het getal Alfoeren van het binnenland onbekend is, slechts op gissingen rust, kan men echter veilig aannemen dat de hieronder volgende volkstellingen van 1840, betreffende die gedeelten van het eiland welke onder het onmiddellijk gezag van den Gouverneur te Amboina staan, zeer naauwkeurig zijn:

Namen der residentie en onderdeelen, zoo als zij geboekt en ondergeschikt zijn.	Inlandsche Christenen.	Moham-medanen.	Alfoeren, of Kakiaansche geloofsgenooten.	Slaven.	Totaal zielen.
Residentie Amboina. { Onder Hila.	198	4112	"	163	4473
Residentie Amboina. { Onder Saparoea.	1877	5263	"	334	7474
Residentie Amboina. { Onder Haroeka.	2134	"	"	209	2343
Residentie Amboina. { Onder Wahaay.	"	1591	"	501	2092
Onder Banda.	"	1406	"	752	2158
Aan de stranden en in het gebergte van het eiland Ceram.	"	"	200,000	"	200,000
Totalen.	4209	12372	200,000	1959	218,540
Volgens opgaaf van den Gouverneur der Molukko's, in 1843.	226,755
Volgens den Heer melvill van carnbée, in 1846.	239,405

Onder de 200,000 Alfoeren zijn gerekend 65884 zielen welke aan de kust gevestigd zijn, te rekenen van de Negorij Tobo, de Oostelijkste grensscheiding ten Noorden van Ceram, tot de Negorij Waroe, aan de Noordzijde van het eiland, behoorende tot het overige gedeelte van Ceram onder de residentie Banda.
Ten aanzien dezer opgave, moet men afgaan op de berig-
{==455==} {>>pagina-aanduiding<<}
ten van de Regenten der strand-Negorijen; kon men langs andere wegen dienaangaande berigten inwinnen, de waarheid zou dan, zoo als in zulke gevallen meestendeels plaats heeft, in het midden liggen, en de opgave der bevolking zou dan naauwkeuriger kunnen zijn. Dit resultaat kan echter niet verkregen worden, omdat men langs geen anderen weg tot de kennis dier bevolking geraken kan.
Hoe groot overigens de Alfoersche bevolking meer in het midden van het eiland Ceram is, kan volstrekt niet met zekerheid gezegd worden, en ik geloof dat men daarmede niet ligt bekend zal raken, ten ware er, nu en dan, groote volksvergaderingen of zoogenaamde saniries - wij zullen bij eene nadere gelegenheid op deze vergaderingen terugkomen - wierden gehouden; doch wijl deze met te veel kosten gepaard gaan, zal het Gouvernement daar niet ligt toe besluiten.
Volgens de overlevering was reeds bij den aanvang der zeventiende eeuw een gedeelte der Zuidkust aan Holland onderworpen, en kort daarna wapperde onze vlag ook op de Noordkust, waar wij in lateren tijd onzen eersten militairen post te Sawaay, en sedert 1825, op het voorstel van den Heer Mr. p. merkus, alstoen Gouverneur der Molukko's, te Wahaay gevestigd hebben.
In het midden der zeventiende eeuw kwamen de voornaamste der Ceramsche eilanden in onderwerping, doch de bewoners gingen niet te goeder trouw met de Nederlanders om, zoodat zij, even als vroeger, rooverij, overrompeling en moord bedreven, wanneer Nederlandsche vaartuigen hunne dorpen wilden aandoen. Uit dezen hoofde hebben de Nederlanders bij herhaling der Hongy hunne specerij-plantagiën vernield, en de vruchtdragende boomen uitgeroeid.
Ofschoon de Moluksche wateren veel door de oorlogsvaartuigen worden doorkruist, die te Amboina op station liggen, neemt dit echter niet weg, dat er zich nu en dan zeeroovers ophouden, terwijl het zeer moeijelijk zal zijn aan de zeerooverijen in die wateren een einde te maken, omdat de roovers er veilige schuilplaatsen vinden, die zoo wel voor onze zeilschepen als stoomvaartuigen ontoegankelijk zijn. In het jaar 1818 werd de Negorij Oerien op de Westkust van Hitoe, tusschen de rivieren Way-ama en Way-sia gelegen, door Alfoeren van Ceram geheel uitgeplunderd, verwoest en verbrand: meer dan zeventig ingezetenen werden weggevoerd en als slaven

{==456==} {>>pagina-aanduiding<<}
verkocht. Nu en dan komen die zeeroovers nog dezelfde Negorij verontrusten, dewijl zij zich bij de zoogenaamde eilandjes de drie Gebroeders, drie kwart mijl westelijk van Oerien gelegen, ophouden. De inwoners evenwel zijn steeds au qui vive, en verdedigen zich als leeuwen tegen zulke aanvallen. Die van de Negorij Assaloeloe, ⅜ mijl Zuidelijker aan het strand gelegen, hebben met goedkeuring van het Gouvernement eene soort van borstwering opgeworpen, om met vrucht zulke aanvallen te kunnen afslaan. Evenwel zullen er steeds zeeschuimers blijven rondzwerven, die den kusthandel schade berokkenen.
De luchtsgesteldheid op Groot-Ceram verschilt veel van die der overige eilanden in de Molukko's, omdat op deze de zeewinden blijven waaijen, en hun rots- en klipachtige grond als gezond kan worden beschouwd. Geheel anders is het met Ceram: dáár, en vooral binnen 's lands, ademt men steeds eenen modder- en zwavelachtigen damp in, die uit een vochtigen en sulferieken grond opstijgt, en het verblijf door heerschende epidemiën ongezond en nadeelig voor den bewoner maakt. Daarbij is het klimaat ongestadig en zeer veranderlijk, onderhevig aan gure winden en zware regens, welke in de beide moussons elkander zeer spoedig afwisselen; zoodat het ééne oogenblik geweldig koud, het andere brandend heet kan ziju. In gewone tijden echter wordt Wahaay, waar wij een militairen post hebben, voor gezond gehouden.
De zorg voor de gezondheid is hier aan eenen officier van gezondheid van de 3e klasse opgedragen, wiens dienst zich tot het detachement te Wahaay bepaalt. De inboorlingen, weinig vertrouwen in onze doctoren en artsenijen stellende, hebben hunne eigen doctoren - doekon of doekoms genaamd - en gebruiken medicijnen die aan hun land eigen zijn. Wat de vaccine of koepok-inënting betreft, ook deze is, even als op Java, aan den officier van gezondheid opgedragen, onder toezigt echter van den Radja van Hatoewé.
De ziekten die er meestal heerschen, zijn: zenuwkoortsen en diarrheä's, welke zich bij de kentering der moussons steeds openbaren. Melaatschheid is er zeldzaam, doch de Boba en Soesirie - eene huidziekte - heerschen er sterk, en de eerste, die overerfelijk is op de kinderen, verschoont weinigen. Zij vertoont zich aanvankelijk in kleine zweertjes over het

{==457==} {>>pagina-aanduiding<<}
geheele ligchaam, naar die van de kinderziekte gelijkende, welke, wanneer zij verwaarloosd of naar binnen gedreven worden, voor den lijder allernoodlottigst kunnen zijn. Gewoonlijk volgt daarna eene verdikking of opzwelling der gewrichten, welke in kwaadaardige, ongeneesbare zweren overgaat, die, eindelijk, den lijder naar het graf slepen. Afschuwelijk is het gezigt van de rampzalige wezens, welke op eenen gevorderden leeftijd door deze ziekte worden aangetast. Ik heb tijdens mijn verblijf te Wahaay een paar van die ongelukkigen aangetroffen. Aan kinderen evenwel schijnt zij minder nadeel toe te brengen, doch er moet vooral gezorgd worden dat de wonden zuiver blijven. Deze ziekte komt gewoonlijk drie onderscheidene malen in al hare kracht over het geheele ligchaam te voorschijn. Voorts heerscht er nog eene ziekte, die de inlander Berri-Berri noemt, en met eene verlamming aan handen en voeten begint, en dikwerf zich zoo snel door het geheele ligchaam verspreidt, dat de pijn en de klem in den mond zéér spoedig een einde aan het leven des lijders maken.
Hoewel de inlander hier vroeg oud wordt, vindt men echter ook eenige bejaarde menschen, die, volgens hunne verhalen van gebeurtenissen welke zij hebben bijgewoond, 70, 80 en meer jaren moeten tellen.
Toen ik mij in 1838, ter gelegenheid mijner laatste jaarlijksche inspectie, eenigen tijd te Wahaay ophield, waren de berigten, die er dagelijks over de binnenlanden ontvangen werden, allertreurigst. Honderden Alfoeren of bergbewoners betaalden elken dag den tol aan de Natuur. Eene kwaadaardige koorts was toen heerschende. Wahaay zelf bleef er niet van bevrijd, en zeer kort na mijne terugkomst te Amboina, overleed ook aan de gevolgen dezer ziekte, mijn geachte vriend, de Heer carton, militaire commandant en civiele gezaghebber van dien post.
Rivieren, bruikbaar voor binnenlandsch verkeer, vindt men er niet. De voornaamste rivieren die van het strand in zee storten, zijn: de Salawaay, de Sapa-leeuw en de Koewa, en beoosten Wahaay, de Toloauwlet (Ayer-besar), de Toloara, de Moël, de Isel, de Serrie-poeftie, de Sammel, de Kobie, de Ayer-loffing, de Ayer-Botté, de Ayer-Ternaten, de Mata-Kaboe, de Bobie, de Toufa, de Way-lola, de Boela en de Balivatoe.

{==458==} {>>pagina-aanduiding<<}

Gebaande wegen zijn er mede niet op Ceram. De voetpaden door het gebergte zijn slechts tijdelijk; als men soms een voetpad aantreft is het in het volgende jaar weêr digt begroeid. Daarbij komt nog dat de Alfoeren de gewoonte hebben om de paden die naar hunne Negorijen leiden, zeer moeijelijk te maken, ten einde bij nacht en ontijden niet door hunne vijanden overvallen te worden.
In 1827 heeft de Heer engelhardt, laatst Resident van Pasoeroewan - alstoen adsistent-resident van Saparoea - op last van het Gouvernement eene doorsnede dwars door het gebergte van Sleman naar Makariki, aan de bogt van Amahey (Zuidkust van Ceram) gelegen, ondernomen, en met goed gevolg zich van die taak gekweten (*). Volgens de opgave van dien Heer, moet Ceram inwendig schoone vlakten bevatten, en de Alfoersche bevolking aan den Westkant nog al talrijk zijn. De weg nogtans van Sleman naar Makariki is niet aan te raden, omdat de Alfoeren, zoo als hiervoren gezegd is, dien onveilig houden. De inboorlingen van de Noord-Oostkust zijn dáárom bevreesd er gebruik van te maken.
Volgens andere berigten, zou die weg tegenwoordig niet zoo moeijelijk en onveilig zijn, als hij tot dus verre is afgeschilderd. De Heer r. raat, voormalige civiele gezaghebber van Wahaay, heeft hem in de maand November 1847 bereisd, en toen met andere woorden verklaard: dat de weg niet zoo moeijelijk is, of er zoude, een- of tweemaal in de maand, een landpost van Wahaay naar Amboina en omgekeerd kunnen gaan; hetgeen het geregeld inzenden der brieven, rapporten en verdere administratieve stukken zeer bevorderen zoude, zonder de bevolking tot een zwaren last te verstrekken. En indien geregeld of meermalen van den weg gebruik wierd gemaakt, zou het allengs onnoodig worden om het over te brengen postpaket door vele gewapende manschappen te doen begeleiden.
Het geregeld gebruik maken van dien landweg voor de postpaketten van en naar Amboina zoude, boven de reeds opgenoemde voordeelen, ook daarom winstgevende voor het

{==459==} {>>pagina-aanduiding<<}
Gouvernement zijn, omdat nu dikwijls een noodzakelijk te verzenden postpaket, voor het indienen der driemaandelijksche en der halfjaarlijksche verantwoording van dien post, aanleiding geeft tot het verzenden van eene gehuurde praauw naar Amboina. Er worden dan wel met elke dier gelegenheden insgelijks pakhuisgoederen, enz. medegezonden, maar de hoofdoorzaak is en blijft het naar Amboina afvaardigen van periodieke en andere stukken; zoodat deze en vroegere civiele gezaghebbers het hieromtrent eens zijn en vermeenen, dat wanneer er last bestond, om maandelijks een of twee posten over land naar Amboina te zenden, en er dan ook maandelijks een paar maal paketten van Amboina over land naar Wahaay werden verzonden, het beheer der te voeren administratie en correspondentie daardoor niet alleen gemakkelijker, maar ook meer overeenkomstig het doel en goedkooper zou zijn. Slechts vier malen 's jaars zou men dan praauwen tot het afhalen van pakhuisgoederen, enz. moeten huren, dat nu gemiddeld 9 à 10 malen 's jaars geschiedt; en daar er voorbeelden zijn, dat eene dusdanige praauw voor de heen- en terugreis soms f 500 recepis aan het Gouvernement heeft gekost, zouden die uitgaven zeer verminderen.
Een der laatste Gouverneurs van de Molukko's denkt er echter zoo gunstig niet over, zoo als dat gebleken is uit hetgeen deze hoofdambtenaar bij zekere gelegenheid in een rapport er over gezegd heeft, en hierop neêrkomt: ‘Om eenen brief langs dien weg te verzenden, zouden 30 à 40 Alfoeren noodig zijn, alzoo enkele Alfoeren zeker door anderen zouden worden afgemaakt. Na deze opmerking zal men ligt begrijpen dat, zonder menschenlevens te willen opofferen, aan dien weg voor de correspondentie tusschen Wahaay en Amboina vooreerst niet te denken valt. Transportmiddelen over land kunnen in geen geval gebruikt worden, wegens den verren afstand op welken de Negorijen van elkander zijn gelegen, en wij voegen er bij: dat de in de binnenlanden gevestigde Alfoeren eerder geneigd zijn om de communicatiën te stremmen, dan om die te bevorderen.’
Dat echter die weg van lieverlede veiliger, en met minder zwarigheden verbonden zou kunnen zijn, vinden wij gedeeltelijk verzekerd, in hetgeen hieronder vermeld staat, over de reis, welke de vermaarde reizigster, Mevrouw ida pfeiffer, van Makariki naar Wahaay gedaan heeft. Daar deze belangrijke

{==460==} {>>pagina-aanduiding<<}
reis tot inlichting kan strekken, en ook met het topographische van Ceram in verband staat, willen wij den berigtgever zelven laten spreken: ‘Met de stoomboot “Ambon” is Mevrouw ida pfeiffer alhier (Amboina) op den 27sten December aangekomen. Deze moedige en vermaarde reizigster gaf het voornemen te kennen, om, behalve een groot gedeelte van Amboina en de omliggende eilanden, ook Ceram en de Papoesche eilanden te bezoeken. Daar echter in dit saizoen zulk eene reis te veel tijds vereischen zou, heeft Mevrouw pfeiffer dit gedeelte van hare togten vooreerst uitgesteld.
Na vooraf eenige Negorijen op het eiland Amboina te voet, langs zeer moeijelijke bergpaden, te hebben bezocht, vertrok zij op den 11den Januarij van Amboina, landde in den ochtend van den 13den daaraanvolgende te Tgamahoe, op het eiland Honimoa, en kwam van daar over land en te voet te Saparoea aan, waar zij, ten huize van den adsistent-resident, gastvrij werd ontvangen.
De autoriteiten beijverden zich, om haar in het volvoeren van hare reis, dwars door Ceram naar Wahaay, en het bezoeken van eenige Alfoersche berg-negorijen, zoo veel mogelijk behulpzaam te zijn; hetwelk evenwel geene gemakkelijke zaak bevonden werd, aangezien Mevrouw pfeiffer in den aanvang volstrekt weigerde zich op den togt door Ceram door iemand te laten vergezellen.
Alleen de overweging, dat zij voor het doortrekken dezer wildernissen voor vier of vijf dagen leeftogt moest medenemen, dat zij dezen niet zelve kon dragen, en dat een of twee daarmede te belasten inlanders nimmer den moed zouden hebben, zonder begeleiding van meer personen, de reis aan te vangen, kon Mevrouw pfeiffer doen besluiten, zich door een tiental inlanders van Makariki, eene Negorij op de Zuidkust van Ceram, van waar het voetpad naar Wahaay begint, te laten vergezellen.
Na een verblijf van vier dagen te Saparoea, besteed aan het te voet doorreizen van eenige gedeelten van het eiland van dien naam, vertrok Mevrouw pfeiffer in den namiddag van den 17den Januarij weder te voet, naar Nollot, en van daar in een vaartuig naar Makariki, van waar zij den 20sten Januarij de voetreis dwars door Ceram aanving.
Hetgeen deze voetreis voor Mevrouw pfeiffer vooral hoog

{==461==} {>>pagina-aanduiding<<}
bezwarend gemaakt heeft, is, dat bij den terugkeer van Wahaay, en alzoo bij het tweede doorreizen van Ceram, de door haar medegenomen voorraad rijst derwijze door water beschadigd werd, dat die niet meer tot voedsel te bezigen was, en alzoo deze moedige, alles trotserende vrouw, gedurende den tweeden togt, zich behelpen moest met sagokoekjes en pisang, door de weinige haar vergezellende personen medegenomen, en door dezen met haar gedeeld.
Zij ondernam die terugreis, na een verblijf van zes dagen te Wahaay, ten deele besteed aan het doorreizen van den omtrek, waarbij zij dan ook niet meer dan een tiental personen medenam, en beide de heen- en terugreis, voor ieder van welke anders 4 dagen gebezigd worden, in den ongeloofelijk korten tijd van 2½ dag volbragt; daarbij eenige der op het gebergte gelegen Alfoersche Negorijen bezoekende, waar zij met verbazing door deze woeste volkstammen werd ontvangen, doch geen het minste leed van hen heeft ondervonden.
Den 5den Februarij te Saparoea teruggekeerd, roemde Mevrouw pfeiffer zeer het gastvrij onthaal en de hulp, haar door de autoriteiten op al hare togten bewezen, en is zij, na andermaal twee dagen bij den adsistent-resident van Saparoea en Haroeko te hebben vertoefd, den 7den Februarij des namiddags naar Amboina teruggekeerd. Na nog een gedeelte van het schiereiland Hitoe te voet doorgereisd te hebben, heeft zij hare reis naar Ternate en Menado voortgezet.
Op Ternate bleef Mevrouw pfeiffer slechts twee dagen, en vertrok toen naar Menado. Gedurende eene maand doorreisde zij deszelfs binnenlanden. Zij bezocht aldaar ook de verschillende zendelingposten.
Van Kema naar Macassar vertrokken, maakte de onvermoeide reizigster wederom eene zoo belangrijke als hoogst moeijelijke reis. Van Macasser Noord opgegaan, legde zij een afstand van omtrent twee-honderd palen tot Lagoessie bij afwisseling te voet, te paard, en in praauw af. De inlanders verzekerden haar dat aldaar nog nimmer een Europeaan was geweest. Op haren togt derwaarts stak zij het uitgebreide, nog zoo weinig bekende meer van Tempé over. Bij de terugreize was zij, door de tegenstroomen opgehouden, twintig uur op hetzelve. Met 21 menschen in een uitgeholden boomstam,

{==462==} {>>pagina-aanduiding<<}
digt op elkander gezeten, was de overvaart, die des nachts geschiedde, zoo gevaarlijk als moeitevol.’
Als eene bijzonderheid moeten wij nog eene ontmoeting vermelden, welke Mevrouw pfeiffer bij hare vroegere reize over Java met den Soesoehoenan van Soerakarta had. De goede Vorst, getroffen door alles wat hij van hare reizen hoorde, hield bij het afscheid eene lange rede tot haar, van welke zij echter ongelukkig niets konde verstaan; daarna trok hij eenen zwaren gouden hindoe-ring met steen van zijnen vinger, en stak dien Mevrouw pfeiffer als een bewijs zijner hoogachting en tot een aandenken aan de hand.
De Heer j.w.c. kern, in der tijd Militaire Kommandant en civiele gezaghebber van Wahaay, die mij nagenoeg hetzelfde meldde, voegt er nog bij: ‘Nimmer heb ik eenen ondernemingsgeest als dien Mevrouw pfeiffer bezit, bij eenen man ontmoet. Voor niets was zij bevreesd, en zonder veel ophef of bezwaren te maken, bereikte zij punten waar ik en haar gevolg te naauwernood met inspanning van alle krachten konden geraken.’
Toen ik mij in 1839 - mijne laatste reis naar Saparoea - te Nollet bevond, ben ik, vergezeld van den Radja van Nollet en vier Saparoeanezen, met eenen orembaai (*) naar de Negory Makariki overgestoken, en heb aldaar éénen nacht doorgebragt, met het voornemen om des anderen daags het gebergte verder in te dringen; doch naauwelijks hadden wij twee palen afgelegd, of de Radja achtte het raadzaam op onze schreden terug te keeren, aangezien hij zeker gemompel opmerkte onder de Alfoeren, die ons hier en daar met drieën en vieren bleven nastaren. Het woeste voorkomen van die menschen in den natuurstaat zal mij nimmer uit het geheugen gaan. O, weetgierigheid, wat baart gij soms oogenblikken van kommer en levensgevaar! Men moet het ondervonden hebben, om de gevaren te kennen, waaraan de weetgierige onderzoeker veelal is blootgesteld!
Het geheele eiland Ceram is zeer bergachtig, en alleen in zoo verre moerassig als zulks door overstrooming der rivieren wordt te weeg gebragt, en het digte geboomte verhindert dat

{==463==} {>>pagina-aanduiding<<}
de zon het drooge. In de nabijheid van Wahaay vindt men echter schoone vlakten.
Daar Ceram nagenoeg eene ontoegankelijke wildernis aanbiedt, ontbreekt het er niet aan hoog en zwaar geboomte. Ook is het ruim voorzien van duurzame houtsoorten. Onder deze bekleedt eene eerste plaats het zoogenaamde kâjoe-besie, ijzerhout (*), het kofassa en sitie. Het eerste sterk als ijzer en duurzaam, bestand voor waterwerken - hiervan heeft de waterbatterij in het midden van den Soensang, tijdens de expeditie tegen Palembang, in 1821 opgeworpen, de sprekendste bewijzen gegeven. - Het tweede is zeer geschikt voor het bouwen van praauwen; terwijl het sitie-hout ligt en alleen geschikt is om binnen 's huis te dienen, als: voor beschotten, enz.; aangezien het tegen lucht noch water bestand is. Voorts Kâjoe Kumbang (zon- of bloemenhout) en andere voor timmerwerk bruikbaar; alsmede velerlei schrijnwerkershout, van welk het zoogenaamde Kâjoe Lingguwa (wortelhout), dat bijzonder voor huismeubelen geschikt is en daarvoor gebruikt wordt.
Het zij hier ter loops gezegd, dat zich velen in Europa, omtrent de laatste houtsoort, bedriegen door te veronderstellen dat de mooi gevlamde bladen uit den stam des booms afkomstig zijn: alleen de wortelknodsen of zoogenaamde vlerken van den boom, die zich boven den beganen grond vertoonen, bezitten die eigenschap. De gezaagde planken van den stam zijn niets meer gevlamd dan die van gewoon eikenhout.
Voorts levert Ceram in grooten overvloed het bekende kasuarie- hout (groote en trotsche boomen - zie valentijn, D. III, bl. 222, teek. LIX -), de kokospalmen, brood-, kanarie-, ligos- en de Kâjoe-poetih-boom (†). Uit de bladeren van laatstgemelden wordt de zoogenaamde Kâjoe-poetih-olie gestookt, waarin te Kayely - op de Noord-Oostkust van het eiland Boeroe, ten Westen van Amboina gelegen - een vrij voordeelige handel gedreven wordt, en die voor de wezenlijke

{==464==} {>>pagina-aanduiding<<}
Kâjoe-poetih-olie bekend is (*). Voorts de zoogenaamde Koelie-Lawan-boom.
Ook de sago-boom (Metroxylon Sagu, of Sagus farinifera) groeit op de Ceramsche kust niet in tuinen, zoo als te Amboina, maar geheel in het wild en als in een woud, en wordt door de inlanders Kella geheeten. De binnenlanden zijn, door hunne ontoegankelijke wildernissen, bij den vreemdeling zeer weinig bekend.
De sago-boom is van te veel belang voor de eilanders der Molukko's, om er hier ter loops mijne lezers niet mede in kennis te brengen.
In de eerste plaats heeft hij veel overeenkomst met den saguwier-palm (Saguerus rumphii, ook Borassus gomutus), vooral wat zijne vrucht betreft, omdat hij even als die in trossen voorkomt, doch niet te gebruiken is.
In de tweede plaats wordt de hoedanigheid van dien palmboom in drie graden van rijpheid verdeeld. De eerste is die wanneer de boom zijnen vollen wasdom bereikt heeft, d.i. een-en-twintig- à vijf-en-twintig-jarigen ouderdom bezit en nog geene bloemen draagt, als wanneer de eilanders hem den naam van ma-poetih geven, omdat hij in dien toestand het beste en meeste meel oplevert: gemiddeld rekent men van 3 tot 400 Ned. ponden.
De tweede graad van rijpheid noemen zij mayang-bahâroe, omdat hij bloesems draagt. Alsdan is het meel niet zoo overvloedig, en meer met vezelige houtdeelen vermengd.
De derde graad is wanneer de vrucht zich gevormd heeft, nadat de bloesem twee jaren op den boom heeft gestaan. Deze wordt door hen sirih-boewah geheeten. In dezen toestand geeft de boom nagenoeg geene sago, omdat het hart geen meel, maar eene vezelachtige zelfstandigheid heeft gekregen.
De bereiding of de wijze om de sago te verkrijgen, is, ofschoon zeer eenvoudig, niet minder belangrijk. Wanneer de

{==465==} {>>pagina-aanduiding<<}
boom geveld is, wordt de stam in stukken of moten van drie voet lengte gezaagd, door midden gekloofd en het hart er uit genomen. Dit merg wordt vervolgens met een weinig water gemengd, en boven troggen, die van half doorgekloofde sagoboomen gemaakt zijn, met houten hamers geklopt, waardoor het meel er uitvalt, dat naderhand in drooge nipah-bladeren bijeengepakt wordt en met bindrotting te zamengebonden, bij wijze van eenen rol van anderhalf voet hoog, die gewoonlijk 15 tot 20 pond zwaarte heeft, en aan welken de inlander den naam van tomang geeft.
Het sago-meel wordt vervolgens in de hand aan korrels gerold, zoo als wij hetzelve in Europa in den handel zien. Deze behandeling vereischt veel arbeid, waarom dan ook de bewoners van de Molukko's de sago bij wijze van brij, door hen papedo genaamd, nuttigen (*).
Behalve de zeef, door welke het sago-meel met water geperst wordt, die uit zekere stof, afkomstig van den kokosboom, gemaakt is, en de bijlen van bamboes, zijn al de overige werktuigen, die voor de bereiding van het sago-meel gebruikt worden, uit de bestanddeelen van den sago-boom zelven vervaardigd.
Hebben mijne lezers opgemerkt dat Ceram met verschillende goede houtsoorten bevoorregt is, niet minder treft men er eene menigte vruchtboomen en plantgewassen aan, die aan zijnen grond eigen zijn, en andere welke in het algemeen aan Indië toebehooren. Eene volledige opgave daarvan te doen, zou mij niet mogelijk zijn, in de eerste plaats, omdat er vele zijn waarvan ik slechts bij overlevering de namen ken, en in de tweede plaats, omdat het opsommen van die welke mij bekend zijn, een aanzienlijk getal bladzijden zou vereischen. Om derhalve niet langwijlig te wezen en in herhaling te vallen van hetgeen door andere schrijvers is geboekt, zal ik mij tot de beschrijving der merkwaardigste soorten bepalen, zoo als ik ook bij de behandeling der houtsoorten gedaan heb.
Onder de boomen die ik er aangetroffen heb, en eetbare vruchten voortbrengen, komt in de eerste plaats voor de doerian (Durio zibethinus) - of doerie, zoo als de Maleijers deze

{==466==} {>>pagina-aanduiding<<}
noemen, omdat de vrucht met eene soort van doorn bezet is, en doerie doorn beteekent. Vervolgens de mangga, waarvan er drie soorten zijn die ik ken, als: de mangga-dodol, manggakitjil en mangga-monjet. - Zie valentijn, teekening No. I, bl. 155. - Eene soort van zuurzak, eigenlijk soersak, die ik veronderstel de Tsjam-pedoha van valentijn te zijn, bl. 160. De langsap (Plutea noronha), die door de Ambonsche kunne, vooral door de Ambonsche nonja's, voor eene lekkernij wordt gehouden, omdat de vrucht eenen wrangen en prikkelenden smaak heeft. De djamboe (Eugenia of jambosa), waarvan vier soorten bekend zijn, als: de gewone djamboe, die alleen op Ceram is, de djamboe-mâwar, djamboe-itam en djamboe-ajer. De eerste is een heerlijke boom - zie valentijn, bl. 162, teek. VIII -. De tweede is eene bijzondere soort. Zij is wit, glanzig van kleur, met eenen roséachtigen doorschijn, en heeft de geur van eene roos, waarom zij den naam van mâwar verkregen heeft, daar boenga-mâwar eene roos beteekent. Deze vrucht schijnt onder de Javanen het symbool van vriendschap te zijn, aangezien de inlandsche grooten op Java als een bewijs van vriendschap de djamboe-mâwar elkander onderling ten geschenke zenden. De djamboe-itam of zwarte jamboe, minder aangenaam in smaak en kleur, is zwartachtig bruin: de boom is veel hooger, en de takken breiden zich veel verder uit dan de vorige soort; terwijl de djamboe-âjer om haren waterachtigen smaak weinig gegeten
wordt. De bliembing (Averrhoa Carambola, ook bilimbi) eene geelachtig groene, zoet-rinsche vrucht, waarvan twee soorten bekend zijn. De eerste of zoete bliembing wordt bij voorkeur aan zieken toegediend, omdat zij een zeer verfrisschend sap bevat, terwijl de andere, zuur van aard, door de inlandsche dames van Amboina met suiker gekonfijt wordt. De bladen van dezen boom gelijken naar die van den acacia en hebben de eigenschap dat zij zich bij zons-onder-gang, even als de bloem van de Potentella's hier te lande, sluiten. Deze vruchtboom is even belangrijk om zijne vrucht als om zijn hout, dat zeer vast is, en zwaarder dan het vroeger genoemde Ceramsche kâjoe-besie. De inlanders gebruiken het om stutten of balken te maken, die zeer zware lasten moeten dragen. De vrucht, welke deze boom voortbrengt, is niet grooter dan een eikel of hazelnoot: dun van schaal, met eene bruine pit er in. Het vleezige der vrucht is zeer rinsch

{==467==} {>>pagina-aanduiding<<}
en de pit heeft den smaak van eene bittere amandel. Iets bijzonders van dezen boom is, dat hij te Amboina in Augustus van blad verwisselt, in September bloeit, en in Januarij vruchten draagt; doch in de omliggende eilanden vruchten geeft, wanneer hij te Amboina in bloesem staat, dat voorzeker aan het verschil der saizoenen in deze gewesten is toe te schrijven. Eene vrucht, die ook merkwaardig is, door den trivialen naam, dien er de inboorlingen aan geven, is de zoogenoemde namnam of poeki-andjing (Vulva canisa) - val., bl. 172 -. Deze vrucht is met vele knobbeltjes bezet, geel van kleur, drie duim breed en ruig van schil. Zij is rinsch van smaak, heeft weinig vleesch, doch met suiker gestoofd is het een zeer lekker geregt. Men treft er ook roode en witte pompelmoes (Citrus decumanus) aan, door de inboorlingen jerook-matjan geheeten. Deze vrucht heeft de grootte van een gewoon manshoofd, en is overheerlijk en zeer gezond. Het onderscheid tusschen de beide soorten bestaat hierin, dat de roode rinsch en de witte zoet is. De boom heeft de hoogte en dikte van onze grootste kersenboomen, met donkergroene, gladde bladeren, waaruit de Ambonezen eene voortreffelijke olie stoken. Voorts twee verschillende soorten van oranjeappelen: de djoerok-manis en de djoerok-tipis, die ik echter alleen te Makariki en Sawoko op de Zuidkust heb aangetroffen.
De pisang (Musa paradisiaca) is er in verscheidene soorten: deze vrucht is te algemeen bekend om er over uit te weiden, en daarom verwijs ik mijne lezers naar valentijn's beschrijving, D. III, bl. 243-244.
Hier voren heb ik de koeliet-lawan, die op Ceram in het wild groeit, ter loops aangestipt - zie valentijn, D. III, bl. 210, en teek. XXXVII -. Deze boom, die hoog is en waarvan de stam wel zes voet omtrek heeft, levert een belangrijk artikel voor onze artsenijen. Uit de schors van dien boom, namelijk, wordt eene zeer geurige olie getrokken, die uitwendig door wrijving bij rheumatische pijnen, krampen, enz. zeer heilzaam is.
Behalve de vroeger gemelde kâjoe-poetih-boom, vindt men er nog eene tweede soort in het wild, die door de inboorlingen kâjoe-poetih besar, of ook wel leitum genoemd wordt. Deze heeft eenen hoogeren stam dan de eerste, stijve, spitse, bleekgroene bladeren, die vijf duim lang en een halven duim breed

{==468==} {>>pagina-aanduiding<<}
zijn. Zij groeijen zeer wijd uit elkander, zoodat de kruin weinig schaduw geeft. De vruchten gelijken veel naar onze witte pruimen, en zijn even groot, doch blaauwachtig van kleur als onze gewone pruimen, en hebben eene bolster van een kwart duim dikte, in welke eene tweeledige pit is, even als de koffijboon, maar die een sterken en bitteren smaak heeft - valentijn, D. III, bl. 192. - Ik heb eens hooren zeggen dat deze pit de eigenschap heeft, om degenen die er van eten bewusteloos te maken. Wat er van zij, weet ik niet, en blijft dus aan de beslissing van anderen overgelaten.
Onder de harsachtige boomen die op Ceram groeijen, heeft men den zoogenaamden wilden kanarieboom, door de eilanders kanarie haroem (welriekende) geheeten, en door valentijn, D. III, bl. 168, beschreven, met eene teekening op plaat XII. Wanneer men in den stam hakt, druipt er eene witte hars uit, die door de inboorlingen tot het maken van toortsen gebruikt wordt.
Laat ik nu nog eenige regelen aan de doerie toewijden, waarvan nog slechts ter loops gewaagd is.
De doerian is eene algemeen gezochte vrucht op Java, en elders waar die in den Indischen Archipel gevonden wordt. Het vleesch aan de pitten of korrels is, volgens het zeggen van die het gegeten hebben, lekker en sappig; doch de stank, dien de vrucht op een afstand van 50 à 100 passen van zich geeft, en waarnaar degene die ze gegeten heeft drie dagen riekt, is zoo erg, dat ik, gedurende mijn zeventien-jarig verblijf in Indië, den moed niet gehad heb er van te nuttigen.
Sommigen zeggen dat het vleesch zeer zoet is, en veel van den smaak eener eijervlade heeft; terwijl anderen den smaak met dien van gebraden ajuin vergelijken. Hoe het ook zij, ik kan er niet over oordeelen, omdat ik ze nimmer gegeten heb; maar wat ik mij steeds zal herinneren is, dat ik op zekeren dag te Amboina, door een troepje van jonge inlandsche dames, die van het baden kwamen, op eene onaangename wijze er mede ben bestreken geworden. Deze, bekend met den afkeer, dien ik voor de doerian had, wreven er mij de haren zoo geducht mede, dat zij er twee à drie dagen daarna nog naar riekten. Deze vrucht, die tevens verhittend en prikkelend is, gebruiken de inlandsche vrouwen veel terwijl zij zich baden.

{==469==} {>>pagina-aanduiding<<}

Eenige strandbewoners, doch vooral de Alfoeren, verbouwen of planten rijst; voorts kombilies, pinang, vruchten, enz., welke artikelen zij aan de bewoners der strand-negorijen tegen koralen, koperen ringen, messen, borden, geweren, enz. verruilen. Bij deze ruiling echter weten de listige strandbewoners, en in het bijzonder de Regenten en Imans, de nog geheel in den natuurstaat verkeerende Alfoeren te misleiden, zoodat zij dikwerf voor de waarde van ongeveer een gulden een pikol pâdie inruilen.
Elke poging die dan ook mogt aangewend worden, om de Europeanen in naauwer verbindtenis met de Alfoeren te brengen, zou ongetwijfeld aanvankelijk schipbreuk lijden op den heimelijken weêrstand van de zijde der Mohammedaansche bevolking; vooral van de hoofden, met welke men zou te worstelen hebben, omdat deze ten volle overtuigd zijn, dat door meerdere beschaving en verlichting der Alfoeren hun een groot deel hunner inkomsten zou ontgaan.
De Heer j. olivier, jz. zegt op bl. 43, d.i. van zijne ‘Reizen in den Molukschen Archipel’, o.a.: ‘De Harafoeren (Alfoeren) van het eiland Ceram zijn gewoon, hunne fraaije houtsoorten, vogels en andere kostbaarheden naar Amboina te brengen, en die aldaar aan de Chinezen te verkoopen, gedeeltelijk voor gereed geld, en gedeeltelijk voor goederen welke zij noodig hebben. Zij nemen dan op crediet nog verscheidene andere artikelen mede, en er verloopen dikwijls zes, zeven, ja somtijds twintig jaren eer zij weder te Amboina verschijnen, doch alsdan is het zeker dat zij hunne schulden vereffenen, veelal door middel van houtwerken en andere goederen.’
Dat de Schrijver hier de strandbewoners van Ceram met de Alfoeren van dat eiland verwart, is aan geenen twijfel onderhevig. Ik weet wel dat eerstgemelde te Amboina met meubelhout, enz., hetwelk zij van de Alfoeren tegen andere artikelen ingeruild hadden, ter markt kwamen; maar nooit heb ik vernomen dat de Alfoeren dáár in persoon kwamen handel drijven. Ook heb ik er nimmer berg-Alfoeren gezien. Wat voorts betreft de schuld en het verloop van tijd om die te betalen; ook daarvan heb ik nimmer iets vernomen.
Geheel andere bezwaren schijnen de oorzaak te zijn dat de strandbewoners van de Zuidkust van Ceram niet meer, althans

{==470==} {>>pagina-aanduiding<<}
zeldzaam, en die van andere in de nabijheid liggende eilanden, met andere artikelen, slechts in enkele gevallen te Amboina ter markt komen. Ik meen gerust te kunnen beweren dat de oorzaak van hetgeen hen belemmert in den aanvoer ligt; welke belemmering, echter in de laatste twintig jaren aanmerkelijk verminderd, in de volgende punten is te vinden. In de eerste plaats, in de steeds bestaan hebbende onveiligheid der waterwegen door de zeeroovers, die de vrees onder de inboorlingen heeft gebragt, en ofschoon de zeerooverij door de in de Moluksche wateren kruisende oorlogs-stoomvaartuigen aanmerkelijk verzwakt en dus minder knellend voor den kusthandel is geworden, neemt dit echter niet weg, dat het nog lang zal kunnen duren, eer die vrees onder de vreedzame inlanders geheel geweken is. Ten tweede, in het voor de bevolking zoo bezwarend transport der houtwerken naar Amboina, door het daarmede in verband staande Kanaal van de zoogenaamde pas Baguala, dat in de binnenbaai van Amboina uitkomt, hetwelk vóór honderd jaren reeds geopend is geweest, en in 1826 en 1827 andermaal is bevaarbaar gemaakt, doch sedert weêr aangeslibd en op nieuw onbevaarbaar is geworden. De voormalige Gouverneur der Molukko's, Jhr. f.v.a. Ridder de stuers, heeft, zoo ik meen in 1839, door den alstoen aanwezigen Ingenieur van den Waterstaat en 's Lands gebouwen, geil, een grondig onderzoek gelast, waarvan het resultaat, op hetwelk ik bij eene nadere gelegenheid zal terugkomen, de onmogelijkheid om de aanslibbing tegen te gaan, heeft doen inzien. Ten derde hierin, dat de vroeger van Ceram, enz. te Amboina aangebragte goederen, als: hout, tripang, caret, paradijsvogelen, paarlen, agar-agar, enz. thans van het strand zelf door Boeginezen en Makassaren worden afgehaald, die ze te Singapora - eene vrije haven - ter markt brengen; en, voegen wij hier nog bij: dat
vele dier artikelen aan de Zuidzee-visschers, tegen lijnwaden en snuisterijen, van de hand worden gezet (*). - Welligt zal het openzetten der bij de Wet j.l. vastgestelde

{==471==} {>>pagina-aanduiding<<}
vrije havens: Amboina, Banda, Ternate en Kayely voor den handel gunstig werken, doch dit is nog niet bewezen. - En, ten vierde, daarin: dat de inlanders voor goederen, die zij vroeger, ter aanmoediging en opbeuring van den handel, van het bestuur op crediet bekomen hadden, met te veel aandrang zijn aangesproken en vervolgd, en zelfs, zoo als mij verzekerd is, daarvoor zijn opgeligt en in hechtenis gezet; zoodat zij uit vrees niet meer naar Amboina hebben durven komen: eene vrees, die nog vermeerderd werd, doordien sommigen ook aanzienlijke schulden bij de Chinezen en anderen hadden aangegaan, en derhalve te duchten hadden, dat hetgeen zij aan handelsgoederen zouden kunnen aanbrengen, dadelijk in beslag zou worden genomen.
Dat die vrees niet alleen bij de strandbewoners van Ceram, maar zelfs bij hunne hoofden bestond, blijkt uit het volgende, zoo als een der Gouverneurs zich uitdrukte: ‘Zoo ver gaat de vrees der Ceramsche Regenten voor hunne schuldeischers, dat hoezeer het gebruikelijk is, dat zij bij de komst van een nieuw opperhoofd te Amboina hunne hulde komen bewijzen, verscheidene mij bij het aanvaarden van het bestuur de verzekering deden vragen, dat zij niet in hechtenis zouden worden genomen: eene verzekering, welke ik hun gereedelijk verleende, daar zij, volgens den inhoud van Art. 147, of Art. 148 van het reglement op de manier van procederen in civiele zaken, in hunnen persoon niet arrestabel waren.’
Wat nu het resultaat betreft, waarvan hiervoren gesproken is, ten aanzien van het grondig onderzoek van de Pas-Baguala, dit kwam nagenoeg hierop neêr: dat uit hoofde van den natuurlijken toestand der situatie; der waterstanden door het verschil tusschen hoog water aan de binnen- en buitenbaai; den aard der gronden, die wel eenige reden geven, om te veronderstellen, dat er eene onderaardsche gemeenschap bestaat tusschen de buiten- en binnenbaai; en door andere onoverkomelijke zwarigheden, van de uitvoering van het werk geene goede uitkomst was te verwachten.
Het eenige dat, naar het oordeel van meergemelden In-
{==472==} {>>pagina-aanduiding<<}
genieur, in vervolg van tijd, zou kunnen gedaan worden, ware den bodem der gracht schoon te maken tot 3 à 4 voet beneden hoog-waterpeil en de gracht bij de Pas te verlengen; zoodanig dat de dam dan korter worde, opdat de vaartuigen en ontladen goederen niet zoo ver behoeven gesleept te worden. Dit werk kan door de bevolking worden uitgevoerd, en zal haar weinig moeite en aan het Gouvernement maar onbeduidende kosten veroorzaken.
De Alfoeren brengen hunne waren aan het strand, alwaar de praauwen van onderscheidene plaatsen van Amboina, enz. aankomen om handel te drijven. Tot dat einde bevinden zich aan het strand zoogenaamde bâzâr's, waaronder die van de Alfoersche Negorij Maloan de voornaamste is. Hier komen dikwerf tot honderd praauwen in het jaar om de reeds gemelde artikelen in te ruilen. De bâzâr van de Negorij Hattimoerie kan ook als belangrijk worden genoemd.
De rijst, die niet op natte of zoogenaamde sawah-velden, maar alleen op berghellingen verbouwd wordt, is dus niet van de beste soort. De Alfoersche Negorij Maloan levert de meeste en gezochtste pâdie op. Overigens zijn er, met uitzondering van eenige in de bergen gelegen tuinen, die met aard- en boomvruchten beplant worden, geene aangebouwde velden.
Ceram levert ook djagon (zea-maïz) of pasinan langs de Noordkust (langs de Zuidkust wordt zij kastela geheeten), die in witte, gele en roode onderscheiden wordt, doch eene en dezelfde hoedanigheid heeft, en bij ons te lande als Turksch koorn bekend is. Voorts katjang (zekere peulvrucht van het geslacht Phaseolus radiatus), suikerriet, en ook een weinig boomwol.
De inlander, door sago, waarvan Ceram eenen rijken overvloed heeft, in zijne behoeften kunnende voorzien, en te lui om meer te verrigten, dan hij tot zijn dagelijksch onderhoud noodig heeft, geeft zich geene moeite om woeste plekken te ontginnen. De pogingen, die in der tijd door de 1e Luitenants en civiele gezaghebbers carton en raat zijn aangewend, om den inlander tot het aanleggen van sawah- of natte rijstvelden aan te moedigen, zijn zonder eenig gevolg gebleven.

{==473==} {>>pagina-aanduiding<<}

Door de zorg van den voormaligen Gouverneur der Molukko's, de serière, zijn in der tijd eenige stuks rundvee naar Wahaay overbragt, die dáár, indien ik wèl onderrigt ben, op eene gunstige wijze voortteelen: doch daar het getal nog te klein is, kunnen ze moeijelijk voor de consumptie worden bestemd. Bij enkele gelegenheden, als er oorlogschepen landen, worden er tegen betaling aan den lande van geleverd; zoo als dat met Z.M. brik ‘De Haay’ het geval is geweest, voor welker équipage twee stuks zijn afgegeven.
De Cerammer is met het gebruik van den ploeg geheel onbekend. De patjol of schop gebruikt hij weinig, zoodat hij de voor den landbouw onontbeerlijkste werktuigen mist. Hij velt in het bosch zoo vele boomen als noodig is om de vereischte ruimte te krijgen om eenen tuin aan te leggen. Deze worden verbrand, en alzoo de grond door de asch gemest. Hij kiest eene met boomen begroeide plek, omdat zich minder gras en onkruid daaronder bevindt. Dit terrein wordt met eenen pagger - eene bamboezen of andere omheining - omgeven, en bij het begin der regen-moussons met pâdie of djagong beplant. Dewijl alzoo de grond niet wordt omgespit, is zijne oppervlakte al spoedig uitgeput, en de Cerammer verpligt, na twee of drie keeren vruchten daarvan te hebben getrokken, het moeijelijke werk van boomen te vellen op nieuw te beginnen, om op eene andere plaats eenen tuin aan te leggen.
In het dierenrijk, eindelijk, vindt men er verschillende soorten van herten, wilde zwijnen, kasuarissen, reigers, en een groote menigte fraaije schakeringen van loeries: de groote soort kalong, ook de kaloewang, of borong tiekos, zoo ik meen de Pteropus Phaiops, door s. muller beschreven. - Velerlei slangen, eene groote verscheidenheid van insecten, waarvan de âgas of âgih (*) eene plaag voor het menschdom zijn, en er zich met millioenen ophouden. Deze lastige diertjes zitten gedurende den dag opeengepakt, onderaan de daken van atap; maar komen des nachts de Europeanen achter de klamboe (gordijn van het ledekant) zoo onaangenaam bezoeken, dat er soms aan geen slapen te denken valt.

{==474==} {>>pagina-aanduiding<<}

De casuaris, wanneer men aan dit zonderlinge dier, dat vederen, vleugels, tong noch maag heeft, den naam van vogel mag geven, is op Ceram overvloedig te vinden, en er worden daar soms van eene ongeloofbare grootte gevangen.
De vangst van dezen vogel geschiedt, even als zulks het geval is met de herten, door middel van strikken of kuilen, waarin zij gejaagd worden. De buitengewone sterkte en vlugheid van het dier maakt dat de jagt er op zeer vermoeijend is. Te Wahaay zijnde, heb ik die twee maal bijgewoond, doch was zoo vermoeid, dat ik te huis komende mij, zonder iets te nuttigen, ter rust begaf. Men moet zich vooral in acht nemen niet digt bij de pooten te komen, want het heeft er niet minder kracht in dan een paard, en daar het de eigenschap heeft vooruit te schoppen, zou het den jager met één schop de beenen verbrijzelen. Al wat onder zijn bereik komt, slikt hij op, en laat het voorwerp dat hij ingeslikt heeft, zonder beschadigd te zijn, met zijne uitwerpselen weder vallen. Op Java zijnde, heb ik meer dan ééns bij den Heer meijer, voormalig lid van de Factorij der Handel-Maatschappij, gezien, dat een zijner casuarissen den billardbal, die uit het billard op de plaats sprong, met éénen slok inzwolg, en dat die des anderen daags in zijnen drek teruggevonden werd.
De casuaris, even als de kaaiman, broeit hare eijeren niet zelve uit. Het wijfje legt ze in den grond, en door de hitte der zon komen de jongen voor den dag. Deze eijeren zijn van eene zeer fraaije groene kleur, dik van schaal en vijf maal zoo groot als die van een kalkoen. De inlanders snijden er zeer mooije bloemwerken op, en zulke besneden eijeren worden als sieraden, in de vertrekken der woningen, aan den zolder of tegen den wand te prijk gehangen.
Het vleesch der bouten van de casuaris is alleen eetbaar; het overige heeft geen smaak of reuk.
Ziedaar, wat wij van het eiland door navorschingen, bij gelegenheid van onze verschillende inspecties te Wahaay vernomen hebben; doch alvorens wij eindigen, willen wij onze lezers nog eene bijzondere eigenschap van het vleesch van den zoogenaamden boerong tiekos doen kennen.
Het is niet te ontveinzen dat soms de verbeelding eene groote rol speelt in hetgeen men onverwacht hoort, gevoelt of ver-
{==475==} {>>pagina-aanduiding<<}
onderstelt. Heb ik ooit een overtuigend bewijs daarvan gekregen, dan is het zeker dàt hetwelk mij door de bovengenoemde boerong tiekos gegeven werd. De eerste maal dat ik mij te Wahaay bij den Luitenant carton bevond, had deze mij al een paar malen een geregt bij wijze van hazen-peper laten voordienen, dat mij zeer lekker smaakte. Toen ik hem vroeg wat het toch was, antwoordde hij mij, dat het een jonge Ceramsche haas was, die in stukjes gesneden met eene piquante saus was klaargemaakt. Een ironieke trek op zijn lagchend gezigt deed mij dadelijk begrijpen dat hij mij fopte. Ik vroeg hem nu ernstig af wat het was, en voegde er bij: dat het mij lekker gesmaakt had, al ware het, ik weet niet wat; dat dit mij niet kon schelen, maar dat hij mij niet langer in onzekerheid moest laten. Hij noemde mij verschillende vogelen op, doch eindelijk zeide hij: dat het de borst was van een boerong tiekos, in vierkante stukjes gesneden, die met eene roode wijnsaus, enz. was klaargemaakt, en beloofde mij dat bij er de proef van geven zou. Kortom, des anderen daags, werd deze schotel, die mij twee maal heerlijk had gesmaakt, in mijne tegenwoordigheid klaargemaakt en op tafel voorgezet. De Luitenant carton tastte dit ragout gretig aan. Doch denk niet, geachte lezer! dat ik den moed had er van te proeven. Mij dunkt ik voel nog de onaangename gewaarwording, die er mij afkeerig van maakte: een geregt, dat ik twee maal met smaak gegeten had, was nu eene walgelijke spijs voor mij geworden, in die mate zelfs dat men verpligt was, haar van tafel te nemen. Meermalen heb ik die boerong tiekos door Indische gastronomen met den naam van ortolanen hooren bestempelen. Inderdaad, wanneer wij in aanmerking nemen, dat die gevleugelde dieren niet anders
dan de vrucht van de manga (Mangifera Indica) en de kokosnoot eten, dan kan het vleesch wel niet anders dan sappig en lekker zijn; doch de naam van vledermuis alleen was genoeg om er mij afkeerig van te maken.

Nijmegen.
j.b.j. van doren.






{==476==} {>>pagina-aanduiding<<}

Het Heike.

Een woord over de geschiedenis en den tegenwoordigen toestand der bewoners.

Door G.H. van Senden.

De onder de meest verzwarende omstandigheden gepleegde diefstal te Dinteloord, in Augustus 1855, de daarop gevolgde ter dood veroordeeling van vier bewoners van het Heike (*), en de ten uitvoerlegging der doodstraf aan twee van hen te 's Hertogenbosch (†), hebben in den laatsten tijd de aandacht van velen op dat Heike gevestigd, en de belangstelling in het Heike'svolk in niet geringe mate gaande gemaakt. Van meer dan ééne zijde werd gevraagd: van waar is het Heike'svolk ontstaan? Wat is de geschiedenis, en hoe de tegenwoordige toestand van dat volk? Wat zou er gedaan kunnen worden om dat volk uit dien diep gezonken staat op te heffen? Zoodanige vragen zijn ook mij gedaan, en hebben mij aangespoord die schriftelijk, zoo veel mogelijk te beantwoorden. - Dat antwoord plaats ik in de Vaderl. Letteroefeningen, in welk Tijdschrift meermalen, niet zonder gevolg, belangrijke stukken over pauperisme en philanthropie eene plaats vonden.
Het beruchte, laat ik liever zeggen: beklagenswaardige, Heike (ook wel, wegens de nabijheid van Rucphen, het Rucphensheike, wegens het beestenvillen, Villersheike, of uit ironie, Klein-Amsterdam genaamd) is gelegen in het arrondissement van Breda, en 2½ uur van die stad verwijderd. Burgerlijk maakt het geene eigen Gemeente uit, maar behoort het voor bijna twee derde gedeelten onder Rucphen en Sprundel, voor een derde onder Etten en Leur, het overige onder de Hoeven.
De oorsprong van de bevolking ligt eenigzins in het duister; doch ik meen dat daarover door sommige niet onwaarschijnlijke gissingen eenig licht kan verspreid worden. - De eerste

{==477==} {>>pagina-aanduiding<<}
gissing is, dat, daar het eene niet uitgemaakte zaak was, onder welk regtsgebied die streek behoorde, onder dat van den Markies van Bergen op Zoom, of onder dat van den Baron van Breda, dat de Rucphensche heide een toevlugtsoord werd voor misdadigers die elders, vooral in deze streken, met straffen bedreigd werden. Immers beide hadden, zelfs tot 1748, als leenheeren der Hertogen van Braband, onbepaalde regtsmagt over hunne onderdanen. Werd iemand door den Markies van Bergen op Zoom opgeëischt, de zoodanige stelde zich onder bescherming van den Baron van Breda; eischte, daarentegen, de Baron iemand op, hij beriep zich op den Markies, binnen wiens regtsgebied hij dan zeide te wonen. Zoo werd, door den twist en de eerzucht dier naijverige leenmannen, het land, waarover verschil was, eene wijk- en vrijplaats voor hen die door den arm des geregts werden bedreigd. - Dat toen mede vele der zoo slecht ter naam en faam staande Zigeuners, die ook in ons land even geheimzinnig zijn verdwenen als ontstaan, zich bij hen gevoegd hebben, is eene, naar 't mij voorkomt, niet ten eenenmale verwerpelijke gissing. - Terwijl dus de geaardheid van zoodanige van vele kanten te zamengekomen menschen reeds met zich bragt, dat zij geene groote vóórliefde hadden tot een stil landbouwend leven, mag men niet uit het oog verliezen dat de onvruchtbare heide geenszins den lust tot den landbouw opwekte. Het zwervend leven met al zijn lief en leed had, vooral in vroeger tijden, veel meer aantrekkelijks voor hen, dan het veredelen en bebouwen van woeste heidegronden. Daarenboven de meerdere bijgeloovigheid der menigte, de mindere waakzaamheid der justitie, en de onmiskenbare talenten, die zijn bezaten, om op eerlijke en oneerlijke wijze geld en goed te verkrijgen, waren voldoende om die woeste kinderen der natuur een bestaan te verschaffen. Zulks was trouwens ook niet moeijelijk, daar zij, als geheel buiten de maatschappij levende, zelfs niet aan het minste wat naar
eenige weelde zweemt behoefte gevoelden. Eene opening in den grond, met een dak van plaggen, was hunne woning; op gedroogde heide, in eenen hoek geworpen, rustten zij uit van hunne zwerftogten; een ruw kleed, door diefstal of ruiling verkregen, dekte hen bij dag en nacht, en met het soberste voedsel konden zij zich verzadigen. Intusschen veranderde in den loop der tijden hun toestand

{==478==} {>>pagina-aanduiding<<}
aanmerkelijk. Hunne zigeunerhulp voor ketellappen, scharenslijpen, enz. behoefde men niet meer; hunne waarzeggerijen werden allengskens niet meer geloofd; terwijl daarentegen de justitie waakzamer en gestrenger werd, en de heide even onvruchtbaar bleef. - Waarom, vraagt men wel eens, hebben zij toen niet de hand aan den ploeg geslagen, en hunnen grond bebouwd? Zij hadden geene landbouwgereedschappen, geenen mest om den grond te verbeteren, geen dier om hen behulpzaam te zijn. Waarom dan niet werk gezocht? Het wantrouwen in hen was en is algemeen: niet dan in dringende noodzakelijkheid gaf en geeft men nog eenen Heike-bewoner tegen zoo laag mogelijk bedongen loon werk; en een volk dat in dien toestand op verschillende wijzen tot den landbouw had moeten aangemoedigd worden, werd er aldus veeleer van afgetrokken.
Hoe onder zoodanige omstandigheden en levenswijze de godsdienstige en zedelijke toestand van dat volk was, kan men gemakkelijk nagaan. Onderwijs en godsdienst werden er ten eenenmale verwaarloosd; huwelijksbetrekkingen werden aangeknoopt zonder tusschenkomst van kerkelijk of burgerlijk gezag. Van daar dat bijna zoo vele onechte kinderen op het Heike geboren werden als er kinderen het levenslicht zagen. Zij zagen in diefstal, brand en moord geen kwaad, maar slechts noodzakelijke middelen tot hun bestaan; en niets schrikte hen daarvan af, dan de vrees dat zij betrapt zouden worden, en geen spijt hadden zij in de gevangenissen, dan alleen dat zij in de handen des geregts waren gevallen. - Het laatste geschiedde dan ook menigvuldig. Het getal is schier onnoemelijk van hen die jaren lang in de gevangenissen hebben doorgebragt, of de onmenschelijke geeseling, brandmerking, ja zelfs doodstraf ondergaan hebben. Vooral in de laatste helft der vorige en in de eerste dertig jaren der tegenwoordige eeuw had zulks plaats. Zij zelve kenden door het lot hunner geboorte geene andere bestemming dan zoo véél mogelijk van landen en bosschen, uit schuren en huizen magtig te worden, zonder onder het bereik der justitie te vallen. Hun sterke ligchaamsbouw, hunne aangeboren moed en schranderheid, waarvan zij ontelbare bewijzen hebben gegeven, vormden hen tot geduchte dieven, terwijl zij alomme gelegenheid vonden om aan helers het gestolene te verkoopen. - De bewoners in den

{==479==} {>>pagina-aanduiding<<}
omtrek waren er nooit regt van doordrongen, dat zulke menschen onder zulke omstandigheden niet anders dan roovers en moordenaars konden worden. Men schuwde hen, men weerde hen op de meest ruwe wijze van erf en huis, wanneer zij om werk vroegen; - men had niet anders dan verachting en scheldwoorden voor hen, en verdubbelde de aanvragen om door den sterken arm die menschen onschadelijk te maken. De hoogere en lagere burgerlijke besturen gevoelden evenmin hunne roeping als de landbouwende en burgerlijke bevolking in den omtrek. In plaats van de wilde dieren te temmen, deed men niet anders dan ze scherp bewaken, en bij ontdekking van misdaden streng straffen. Meermalen is daarom het bloed dier mannen door den arm des geregts vergoten, ja zelfs heeft het gevloeid van op het Heike zelf opgerigte schavotten. Uitwerking ten goede heeft echter zoodanige straf-oefening nooit gehad; alleen bij enkelen werd de vrees vermeerderd, door allen werden betere maatregelen, om niet ontdekt te worden, genomen. Laat nóg de politie haar oog sluiten, en de justitie haren arm terugtrekken, en het zal spoedig blijken dat hunne geaardheid niet veranderd is, dat het volk niets beter is dan vroeger.
Toen echter de vrede met België gesloten was, en onze krijgslieden Noord-Braband verlieten, terugkeerende naar hunne haardsteden, en dus de politie in deze streken minder talrijk, en daardoor ook minder streng werd, begreep men op eene andere wijze op dat gevreesde volk te moeten werken. Men wilde het doen door godsdienst en onderwijs. Dat was voorzeker een beteren weg ingeslagen dan dien men vroeger ten hunnen opzigte bewandeld had. Doch hoe heeft men dat zoo goede beginsel toegepast? Men bouwde er ten jare 1841 eene Roomsche kerk, daar die bevolking in naam tot dat Kerkgenootschap behoort. Men wijdde die kerk aan willebrord, den ijverigen Apostel der Friezen, wiens naam in Nederland wordt gezegend als die van den eersten verkondiger des Evangelies (*) in deze landen. Die kerk heeft men gebouwd grootendeels van liefdegaven en gedane voorschotten. Maar de kerk op het armoedige Heike staat er als een nieuw bewijs der praalzucht van de Roomsche Kerk. Een gebouw toch

{==480==} {>>pagina-aanduiding<<}
heeft men daar opgerigt dat tot sieraad van eene aanzienlijke stad kon zijn, en men heeft dus penningen die beter besteed hadden kunnen worden, aan pronk opgeofferd, en daarenboven de arme bevolking door jaarlijksche aflossing een last op de schouders gelegd, die zij zoo lang gevoelt als de kerk staat, en die haar nog vele jaren zal drukken. Of daarenboven de daar geplaatste pastoor de man is om dat volk in den waren zin des woords op te voeden, mag, om de weinige verkregen resultaten, betwijfeld worden. - Aan de schoollocalen zijn mede geene kosten gespaard; of echter de daar aangestelde schoolmeester den regten tact heeft om Heike's jeugd te onderwijzen, en door zijn onderwijs tot goede burgers en Christenen te vormen, durf ik niet beslissen. - Bij het schoolgebouw is nog een schoon stevig gebouw, waar liefdezusters onderwijs geven in handwerken, hetwelk meest in kantwerken bestaat. 't Is waar, zij hebben daar belangrijke vorderingen in gemaakt, getuige de fijne kant die er verkocht wordt. Maar wat is de verdienste die meisjes tusschen de zestien en vijf-en-twintig jaren daarmede verkrijgen? Het meeste is vijftig à zestig eents in de week, zonder meer; zelfs zonder eene bete broods. Voor dat luttel loon moeten zij niet alleen werken van 's morgens vroeg tot 's avonds laat, maar om te kunnen kantwerken mogen zij geen anderen arbeid in bosschen of op het veld verrigten, daar voor het kantwerken de vingers fijn moeten blijven, en de gevoelszenuwen niet mogen verstompen. - Vraagt men ons: is de toestand van het Heike sedert 1841 verbeterd? Wij antwoorden: voor het uitwendige, ja; maar geen onpartijdige zal verklaren dat in die vijftien jaren het volk veel ten goede is veranderd. 't Is waar, de ellendige leemen hutjes zijn, vooral in de laatste drie jaren, een weinig verbeterd; huwelijken worden gesloten, er wordt school- en kerk-gegaan. Maar is hun lot verbeterd? Is bij hen meer neiging tot deugd en godsdienst ontstaan? Neen Zij
zijn meer onder bedwang, onder opzigt: door den sterken arm zijn zij gekortwiekt; - maar de armoede is niet verminderd, hun inwendige is niet veranderd. Zij verkeeren nog ten huidigen dage in den meest beklagenswaardigen toestand, wat hun uit- en inwendig leven aangaat. - Immers eene bepaalde werkzaamheid ontbreekt hun; de woningen zijn over het algemeen niet anders dan van gevlochten teenen, bestreken

{==481==} {>>pagina-aanduiding<<}
met leem, die door veel droogte of vocht ligt loslaat, waardoor dan wind en regen, sneeuw en hagel vrijen toegang hebben. Op stroo, en bijna niet anders dan stroo, liggen de bewoners van zulk een leemen hutje te zamen, in zomer en winter, ouden en jongen, zieken en gezonden. Hun voedsel is bijna niet anders dan droog roggebrood, dat zij koopen voor de weinige stuivers die zij verdienen met bedelen, mandenmaken, bezembinden, mosvisschen, zandvisschen, enz.
Meermalen bezocht ik het Heike, maar nooit zonder diep getroffen te worden over den allerbeklagenswaardigsten toestand waarin die bevolking van zeven- à acht-honderd zielen verkeert. Te meer werd ik getroffen wanneer ik meer en meer overtuigd werd dat het volk, dat buiten de Maatschappij gesloten is, en een zoo rampzalig leven leidt, zoo nuttig in de Maatschappij kon werkzaam zijn, en een betrekkelijk gelukkig lot kon hebben. Immers, niettegenstaande hunne armoede en ontbering, is het een gezond en sterk volk gebleven; mannen en vrouwen kunnen goed, en willen gaarne werken; onder anderen hebben zij zulks getoond bij het bouwen en graven in 1841. - Daarenboven, zij hebben een uitnemend gezond verstand, een helder en vlug oordeel. Hunne zwerftogten, en hunne bereidvaardigheid om voor gering loon veel en zwaren arbeid te verrigten, geven genoegzaam bewijzen wat zij kunnen en wat zij willen.
Vraagt men mij: wat er van dat volk worden moet? Ik antwoord: wanneer men zich het lot van die ongelukkige menschen niet anders aantrekt dan tot heden geschiedde, zullen zij bedelaars, dieven, ja, moordenaars blijven, zoo vaak zij het ongestraft meenen te kunnen doen: men noodzaakt hen er toe. Brengt men, integendeel, door personen die hunne achting en hun vertrouwen weten te verwerven, andere beginselen in hen, en verbetert men hun maatschappelijk lot, dan zal men spoedig hunne krachten en vermogens, die men thans vreest, roemen en zegenen.
De middelen welke daartoe aangewend moeten worden, zijn dezelfde die, volgens de onbedriegelijke historie, nooit gemist hebben doel te treffen; die steeds woeste landen vruchtbaar gemaakt en ruwe, gevaarlijke horden beschaafd hebben. Daaronder noem ik in de eerste plaats: landbouw. Het terrein

{==482==} {>>pagina-aanduiding<<}
dat zij bewonen, en grootendeels heide of slechts omgespitte heide is, moet verbeterd worden. Men stelle daartoe de menschen in staat, door hun gedurende een tiental jaren ruimschoots mest toe te zenden, en eenige gereedschappen en goed zaaikoren te verschaffen; zij zullen gaarne werken met inspanning van al hunne krachten, en de grond zal niet ondankbaar blijven waar weldoeners en beweldadigden te gelijk krachtig werkzaam zijn. Het gevolg toch daarvan zal zijn dat de thans zoo geringe voortbrengselen van rogge, boekweit en aardappelen veel overvloediger worden, en er meer welvaart ontstaat, waardoor land, voedsel, kleeding, enz. verbeterd worden; geiten en later koeijen zullen er dan komen; gelegenheid, noodzakelijkheid en lust om te werken zullen om strijd de arbeidzame menschen tot den landbouw drijven; hunne geaardheid zal daardoor veredelen, gelijk de grond dien zij bebouwen. Is er behoefte aan meer land, honderden bunders heideland omgeven het Heike: terrein is er overvloedig; - en zijn zij eens regt aan den landbouw gebragt, dan zal ook bij hen door nuttige en aanhoudende bezigheid het kwade door het goede overwonnen worden; zij zullen ook, meer dan thans, bekwaam en gezocht zijn om bij anderen te werken. Zijn zij landbouwers geworden, men kan gerust de kantwerkerij dan laten varen, waarvoor zij geen lust hebben, en waarmede zij geen geld verdienen dat in eenige verhouding staat tot hun werk en hunne behoeften. Lust kunnen zij ook niet hebben voor een treuzelig werk binnen vier muren; in de vrije lucht alleen kunnen die natuurkinderen tieren en met lust doen, wat zij doen kunnen. Daarom kon ook vóór eenige jaren de bitter schraal beloonende touw- en koehaar-spinnerij daar slechts van zeer korten duur zijn. - Van kolonisatie spreke men óók niet, want zij zijn niet minder gehecht aan hunne schrale heide, dan de Schokkers aan hun ellendig Schokland. Heeft men hen in staat gesteld hunnen grond te verbeteren en daarna hun
een vijftigtal geiten geschonken, men zal ze vertrouwen inboezemen, en hunne harten openen voor de Godsdienst, die zij dan zullen leeren kennen en liefhebben als de moeder der weldadigheid en ware deelneming. - Een degelijk praktisch, regtschapen onderwijzer moet een trouwen geestelijke ter zijde staan, die met een warm godsdienstig hart menschen-
{==483==} {>>pagina-aanduiding<<}
en landbouwkundige kennis vereenigt, - terwijl de geheele streek en bevolking aan slechts één Gemeentebestuur moet onderworpen zijn.
Aldus kan het eeuwen lang gevreesde Heike een welvarend dorp worden. Zóó kunnen de bewoners terugtreden in de Maatschappij, welke hunne voorgeslachten hebben verlaten, en waaruit de nakomelingschap wreedaardig is teruggehouden. In plaats van bij dag te bedelen, en bij nacht te stelen, zullen zij dan in de steden en dorpen komen met de vruchten hunner velden. De met de bewoners der omstreken eeuwen lang verbroken band zal worden hersteld door gemeenschappelijk belang, door vriendschap en huwelijksverbindtenissen.

Zal onze eeuw vergoeden wat vorige eeuwen verzuimden? Zal dit geslacht, voorgelicht door de meer zuivere beginsels van ware Christelijke philanthropie, beter zijne roeping en verpligting beseffen dan de geslachten die ons voorgingen? Dat bidden wij vuriglijk van God ten behoeve van die diep gezonkenen, welke zoo dringende behoefte hebben aan eene reddende hand; ten behoeve van die geestelijk en zedelijk kranken, wier kwaal van dag tot dag verergert, zoo niet nog tijdige middelen tot herstel worden aangewend. Dat bidden wij ook in het belang van hen die kunnen en willen helpen. Onuitsprekelijk groot zal het loon zijn dat de helpende menschenvrienden zullen ontvangen in de zelfvoldoening van waarlijk edele daden; onvergetelijk zullen die namen worden in deze streken; gezegend zullen zij worden door de opvolgende geslachten die deze thans ongelukkige, dàn bloeijende oorden zullen bewonen; groot zal bovenal die zegen eens voor hen zijn in dien grooten dag waarop de barmhartigheid zal roemen tegen het oordeel.

Leur, 8 Julij 1856.





{==484==} {>>pagina-aanduiding<<}

De ijzeren drukpers

Aan de bezoekers der Tentoonstelling te Haarlem. (*)


Mijn voorzaat was van hout, en deed den drukker zwoegen. 
Het brood door hem verdiend, was loon van zwaren pligt. 
Tot zijne hulp kwam ik, die 't halve werk verrigt. 
'k Liet hem zijn brood, en bragt gemak aan en genoegen. 
 
Doch 't vindingrijk vernuft had naauwlijks mij volbouwd, 
Of de eeuwgeest riep om spoed, en 'k werd nog traag gevonden. 
Toen kwam de snelpers: zij, die wedstrijdt met sekonden, 
En hooger me overtreft, dan ik de pers van hout. 
 
Haar zamenstel is grootsch, verbazend haar vermogen. 
Wat afstand in de kunst van heden en voorheen! 
De snelpers, als bezield, doet ál het werk alleen - 
Doch waarom, bij haar wiel, een traan in 's drukkers oogen? 
 
o! Als de spoed het cischt schiet dan haar vleuglen aan, 
Gij, vormen van metaal, met kunstig lood beschreven! - 
Maar, lezers! denkt er aan: ik doe den werkman leven. 
Dat gij mijn dienst aanvaardt verzekert hem 't bestaan. 
 
c.g.w. 






Maastricht, en het elfde Nederlandsche landhuis houdkundig congres.

Door A. Ising.

Ik zou haast lust hebben om ons Land het ‘Land der feesten’ te noemen: Akademie-feesten te Utrecht; feesten te Haarlem

{==485==} {>>pagina-aanduiding<<}
voor coster, met een stedelijk Huldeblijk, dat zich in aarde, zon en bloemen heeft opgelost; feesten te Amsterdam bij de onthulling van het monument voor het metalen kruis, en feesten te Maastricht ter gelegenheid van het elfde Nederlandsche Landhuishoudkundig Congres.
't Is minder mijn doel om veel van die feesten te zeggen, dan wel om naar aanleiding daarvan den indruk weêr te geven, dien ik ontving in den laatstgenoemden uithoek van ons landje; die smalle strook, tusschen België en Duitschland, die er op de kaart verwonderd schijnt uit te zien, dat ze nog aan Nederland behoort.
Maastricht is dan ook geene Hollandsche stad: men spreekt er in de eerste plaats Mastreegs (eene taal op zich-zelve, waarover en waarin boeken geschreven zijn), in de tweede plaats Fransch, in de derde plaats Hollandsch, met een sterk accent; men betaalt er met Belgische francs en centimes. De blaauwe omnibus met gouden letters van Monsieur a. bonn kost er geen kwartje, maar een halven franc. Men heeft er geene sigaren van vier of vijf om een dubbeltje, maar van vijf of zes centimes het stuk; men drinkt er, in plaats van thee en jenever, gekookte koffij uit groote dikke koppen, en oud bier uit glazen met ooren; de mannen uit het volk loopen er niet in hun borstrok, of in een lakensch rokje met korte pandjes, maar en blouse, en de vrouwen niet met mutsen, kornetjes of kappen met oorijzers, maar met losse doeken om 't hoofd geknoopt. En dan het land! - Er zijn geene onafzienbare weilanden met regte sloten en knotwilgen, maar bergen en dalen; de hellingen der heuvels prijken er met bouwlanden en geboomte, en snelvlietende beken kronkelen er door de valleijen.
Bij deze snedige opmerkingen zou ik het nu kunnen laten, ware het niet dat ik mij zedelijk verpligt gevoelde om ook iets te zeggen over het Congres cum annexis.
Indien eenig lezer soms niet weten mogt wat een Landhuishoudkundig Congres eigenlijk is, dan raad ik hem in gemoede aan om in Junij 1857, en wel in de laatste helft dier maand, naar Deventer te trekken, daar lid te worden van het Twaalfde Landhuishoudkundig Congres, en trouw de vergaderingen der Afdeelingen en de algemeene zittingen te be-
{==486==} {>>pagina-aanduiding<<}
zoeken. Als hij 't dan soms nóg niet mogt weten, kunnen de volgende korte wenken hem misschien op den weg helpen. Zulk een Congres dient:
1o. Om mannen die gaarne eens alleen een reisje willen doen, daartoe de gelegenheid te geven, zonder dat hunne vrouwen er iets tegen in kunnen brengen.
2o. Om Heeren, die elkander alleen bij name kennen, persoonlijk in kennis te brengen. Daartoe was een der Congresleden van oordeel, dat ieder lid een leesbaar naamkaartje op zijn hoed moest dragen.
3o. Om aan de logementhouders in de stad waar 't Congres gehouden wordt, eene lucrative week te bezorgen, en er de gemeente-kas te stijven door het meerder vertier.
4o. Om stedelijke of particuliere musea, verzamelingen en kabinetten meer bekend te maken.
5o. Om een groot dîner te geven, b.v. van een paar honderd couverts, waar veel gegeten, meer gedronken, en nog meer getoast wordt.
6o. Om vlaggen te ontrollen, illuminatiën te ontsteken, en muziek uit te voeren.
Wat het elfde Congres betreft, kan ik mij bepalen tot de mededeeling: dat het gehouden werd te Maastricht, in het naar de teekeningen van post gebouwde stadhuis op de Groote Markt, en dat de algemeene vergaderingen plaats vonden in de hoog gewelfde vestibule van dat schoone, op zich-zelf staande gebouw. De dagbladen hebben toch reeds kort of breedvoerig alles vermeld wat er verhandeld werd, en er zal daar, bovendien, nog een volledig verslag van uitkomen, waarnaar ik ieder, die er meer van verlangt te weten, met vertrouwen verwijs.
Ik spring dus met een kalm geweten maar over tot het dîner op den 26sten Junij, den derden dag, in de redoute- of comedie-zaal. Lang zal ik er echter niet bij stilstaan; ik wil alleen maar het feit vermelden dat we, toen de salade met de hure de sanglier gepresenteerd werd, al lang aan het dessert waren, en dat de pistaches en Champagne-flesschen reeds klapten en sprongen bij het rondgaan van de pudding.
Des avonds was er eene schitterende illuminatie, met duizende gekleurde lampions, in het park aan de Maas, opge-
{==487==} {>>pagina-aanduiding<<}
luisterd door de muzijk der verschillende Harmoniën, die gedurende al de dagen van 't Congres zich bijzonder verdienstelijk hebben gemaakt; want zoo wel 's morgens als des avonds trokken zij, blazende en trommelende, door de straten; altijd met hare banieren, en des avonds, bovendien, met fakkellicht.
Den volgenden dag, vrijdag, ten 3 ure, was het bijzonder warm. De zon brandde in volle kracht op het Vrijthof of de place d'armes, en lachte met het beetje schaduw, afgeworpen door de twee rijen boompjes, die dit groote vierkante plein omgeven; er was geen togtje aan de lucht sterk genoeg om den kruiddamp weg te blazen, van drie maal elf moordslagen uit een klein kanon.
In 't midden van het Vrijthof, voor de muzijktent, waar het koper lustig schetterde, stond op een pedestal een gek...dat wil zeggen: het beeld van een clown, zoo als we dien op de kermissen in de paardenspellen zien. Dat ‘heer’ had eene glazen karaf in de hand, en schonk daar schuimend bier uit in eene voor hem geplaatste kom, uit welke 't, door eene pijp, in eene kuip liep. Het bier kwam van de hoofdwacht, waar 't gepompt werd in eene over het plein gelegde pijp, die met het beeld in verband stond.
Digt bij den gek waren eenige planken op een paar schragen gelegd, en aan die geïmproviseerde tafel waren eenige Maastrichtsche dames, dat wil zeggen: vrouwen uit de geringe volksklasse gezeten, met oranje en gekleurd papier opgeschikt, en met papieren vlaggetjes in de hand. Die dames moesten lotto spelen, en wie 't eerst kien had, kreeg een halven franc. Bij ongeluk konden zij geene van allen de nommers lezen, zoodat het spel een groot gescharrel gaf, en 't heel lang duurde eer er wat licht in die zaak kwam. Intusschen werd er aan mannen en vrouwen vlijtig bier toegediend, uit de onder den clown staande kuip.
Vervolgens werden een drietal kerels met blaauwe kielen op eene stellaadje geblinddoekt, en nu moesten ze elkander lange pijpen in den mond steken. Grappiger nog was het papeten van twee andere geblinddoekte kerels, die elkander moesten voeren, en er uitzagen als pierrots, daar elke mislukte hap hun op een witten veeg te staan kwam. - Het worstelen

{==488==} {>>pagina-aanduiding<<}
van jongens, die met de tanden eenige met stroop besmeerde en aan touwen opgehangen broodjes moesten veroveren, en geheel bruin werden geverwd; - het steken naar den aan een bak met water bevestigden ring, waarbij elke misstoot gevolgd werd door eene stortbui op den wagen waarin de tournooijers gezeten waren; - het klimmen in den mast; - het zoeken met de lippen naar een stuk geld in een met stroop gevulden bak - dat alles gaf aanleiding tot zotte tafereelen, en bestendig stof tot gelach en gejuich. De Maastrichtsche sociëteit Momus bereikte op die wijze weder haar doel: door volksspelen vermaak te verschaffen, en tevens aan behoeftigen al schertsend eene aalmoes te reiken. - Jammer maar dat de groote hitte het genoegen aanmerkelijk verminderde.
De hoogere standen vonden gelegenheid tot uitspanning in de bals. Ik zag er twee te Maastricht, en beide bragten mij dadelijk tot de overtuiging dat hier gedanst wordt al is er juist geen Congres; want zoo wel heeren als dames dansten keurig. Als ik een prijs had moeten uitreiken, niet voor de beste veevoedering, maar voor het beste dansen, zou ik dien aan het bal van woensdag-avond in het locaal van de Koninklijke Harmonie hebben toegewezen, boven dat van des vrijdags-avonds in de redoute-zaal. Daarentegen was dit laatste aangenamer door de betere en koele localiteit. Naar het eerste zag ik de dames en heeren in bal-tenue wandelen onder parapluies: de dames blootshoofds, en de heeren gepet; naar dat in de redoute-zaal gingen zij in rijtuigen. De wandelenden kon men het best opnemen, en misschien lag het daaraan, dat de mooiste meisjes die waren welke te voet naar het bal gingen.
Zaturdag, de laatste dag van 't Congres, was aan 't bezoeken van de omstreken der stad gewijd.
Des morgens kwartier voor negen kon men de reeds gemelde blaauwe omnibus - de eenigste, geloof ik, die de Maastrichtenaars bezitten - volgepropt van 't Hôtel du Casque op 't Vrijthof zien vertrekken. De daar gelogeerde Congresleden, die niet meer in den wagen konden, zochten plaats op den bok, of op de imperiale, die niet tot het vervoer van passagiers was ingerigt, zoodat we, half hangende over de leuning, en half gezeten op een ladder, die onder 't gewigt van

{==489==} {>>pagina-aanduiding<<}
een dikken Hulstenaar dreigde te breken, ons gelukkig prezen, toen we zonder ongelukken de Maasbrug naar Wijck over waren, en vervolgens het station van den Aken-Maastrichtschen spoorweg bereikten.
Een pleiziertrein zou ons naar Valkenburg overbrengen. Die het eerst waren gekomen kregen de beste plaatsen, zoo als dat gewoonlijk het geval is, en verkneukelden zich in de gemakkelijke rijtuigen der tweede klasse. De later aangekomenen moesten in de wagons, die echter, hoog van verdieping, rondom gesloten, en met breede banken voorzien, vrij wat meer comfortable zijn, dan de ongelukkige zeilwagens op onzen Hollandschen spoorweg, waar men staan noch leunen kan, en zelfs als de oude wagens der tweede klasse op dien weg, met hunne kleine raampjes, die ik altijd perfect geschikt heb geacht voor 't overbrengen van cellulaire gevangenen.
Wij merkten aan 't langzame rijden dat wij 't voorregt hadden in een pleiziertrein te zitten; want het geschiedde met opzet om de reizigers het gezigt over het land, dat zij doortrokken, beter te doen genieten.
Langs vruchtbare akkers en glooijende heuvelen, langs het dorp Meerssen, dat in een boomgaard van appel- en perenboomen als verscholen ligt, en waar, zoo als gezegd wordt, de drie zonen van den Goeden lodewijk eenmaal de verdeeling van het rijk van karel den Groote bedisselden, kwamen we aan onze bestemming, en werden aan het station, waar groene boompjes voor geplant waren, met saluutschoten verwelkomd. Spoedig togen wij den zonnigen weg langs naar het aan den voet der groene hoogten gelegen Valkenburg. Het was aardig al die heeren en dames - want ook deze vergezelden ons - het nederige plaatsje te zien binnentrekken, terwijl de bewoners nieuwsgierig naar hunne deuren en vensters vlogen. Wij gingen de brug over, onder welke eene beek of vliet stroomt, de Geule genaamd, die een paar schreden verder schuimend en klaterend het rad van een molen in beweging brengt; traden eene oude vervallen poort door, en stegen toen den berg op naar de ruïne van het kasteel der Sires de Fauquemont.
De heeren hielpen de dames de steilten beklimmen, en boden haar op den top des heuvels wilde rozen aan. Toen

{==490==} {>>pagina-aanduiding<<}
werd het panorama bewonderd, en de ruïne bekeken. Men klauterde op brokstukken steen, daalde in spelonken af, en voelde zich vrij en ongedwongen tusschen de vervallen muren van het oud-adellijk slot, welks vroegere bezitters over de vrijheid zeker geheel anders gedacht zullen hebben dan wij, en vast nooit hebben gedroomd dat zoo veel roturiers zich eenmaal, in 't belang der landhuishoudkunde, op hun erf zouden vrolijk maken.
Toen we weêr naar Valkenburg waren afgezakt, werd daar een herberg letterlijk belegerd, en een geduchte aanval gedaan op het bier en den meidrank van den kastelein, die geene glazen genoeg had voor al zijne gasten.
Langzaam wandelden wij naar 't stations-gebouw terug, en zetten ons daar boven op een plat, van waar zich weder een bekoorlijk vergezigt opdeed. Ten half twaalf voerde de trein, doch nu met groote snelheid, ons naar de stad terug. De blaauwe omnibus werd op nieuw met drift beklommen, en terwijl we van onze hooge zitplaatsen de meisjes van Wijck en Maastricht een vriendelijken groet toewierpen, vlogen wij, spoediger dan ons lief was, weêr naar het Vrijthof.
Des namiddags wachtte ons een andere pleiziertogt: wij zouden per stoomboot naar de Slavante worden gebragt, en met fakkellicht den St. Pietersberg doorwandelen.
Ten vier ure stonden we digt zamengepakt op de met groen en vlaggen versierde boot, waarop de hoornmuzijk van het derde regement infanterie ons vergezelde. Het was er zóó vol, dat niemand zich bezijden de raderkasten mogt plaatsen, wijl men vreesde dat de deinende boot dan misschien zou kunnen omslaan.
Aan de Slavante gekomen stegen wij naar het Casino op, dat daar een klooster van de Franciscaner monniken, Observanten genaamd, heeft vervangen.
Welhaast waren al de tafeltjes en stoelen op het terras ingenomen, de muzijk deed zich weder hooren, de bier- en wijnflesschen werden ontkurkt, en ieder genoot het heerlijke zonnige uitzigt van den St. Pietersberg, in afwachting van het plegtige oogenblik, waarin men zijn schoot zou binnentreden.
Aardig was het hier al die verschillende specimina van de Nederlandsche natie vereenigd te zien. Het was eene andere

{==491==} {>>pagina-aanduiding<<}
vergadering van vertegenwoordigers des volks, die hier broederlijk en zusterlijk vereenigd waren, en 't misschien spoediger eens zouden geworden zijn over sommige quaestiën, dan de heeren op het Binnenhof te 's Gravenhage. Geen wonder! Met een blik op die heerlijke natuur, onder 't genot van de verkwikkende zomerlucht, met een glas schuimend bier in de hand, of den parelenden wijn aan de lippen, en in het vooruitzigt om straks gezamenlijk die donkere gangen te bezoeken, waarin men, zoo men er zich alléén in waagde, een wissen dood zou vinden - onder al die indrukken moest men wel ruimer en eenstemmiger denken, dan soms met het oog op ‘de groene tafel’ bij uitnemendheid, waaraan de leden van 't uitvoerend bewind zijn gezeten, met de Grondwet voor zich, en den Koninklijken troon in den rug.
Doch daar klinkt een hoornsignaal, en de twee-honderd-enveertig dames en heeren rijzen van hunne zitplaatsen op, en stroomen naar den ingang der gewelven.
De gidsen ontsteken hunne toortsen, de muzijkanten trekken voorwaarts, de dames omhullen zich met doeken en mantilles, de heeren met jassen en plaids, en we nemen afscheid van de lieve zon, die de stoute rotsblokken verlicht, waar langs onze weg loopt. Nog een oogenblik, en we zijn een hoek omgeslagen, en blikken in een stikdonkeren nacht, terwijl het roode licht der fakkels op de hooge wanden speelt van den gang, en de duizende namen doet uitkomen, die door de bezoekers van den St. Pietersberg met houtskool op den steen zijn geschreven.
De muzijk doet zich van tijd tot tijd in de voorhoede hooren, wij marcheren stevig voort: den eenen gang uit en den anderen in; de gidsen slaan hunne toortsen tegen de hoeksteenen af; wij lezen hier en daar een naam die wat grooter of zonderlinger staat dan de overigen, en - daar blijft het bij. - De eerste helft van de promenade was uiterst eentoonig, en de tweede helft was niets levendiger. Zelfs de plek waar kristallen water van boven in eene soort van kom druipt, en waar allen van dat water eens moesten proeven, gaf maar weinig variatie, hoewel toch een onzer er toasten meê instelde op de Maastrichtenaars, op de leden van 't Congres, en op de dames.

{==492==} {>>pagina-aanduiding<<}

En toen ging het weêr voorwaarts, den eenen gang uit en den anderen in, en de gidsen sloegen hunne toortsen weêr tegen de hoeksteenen af, en het roode licht scheen weêr op de duizende namen, die de wanden bedekken....Als eene bijzonderheid werd ons eene in de hoogte met houtskool geteekende locomotief aangewezen, die daar naar luid van 't opschrift gezet was ter herinnering van het bezoek in den St. Pieter gebragt bij gelegenheid van de opening van den Aken-Maastrichtschen spoorweg. Ofschoon het verband tusschen deze gangen en den spoorweg ons niet duidelijk bleek, werd de locomotief toch met veel belangstelling bekeken; want het was eens iets anders. - Onder de duizende namen komen er eenige weinige voor waarop de aandacht door de gidsen gevestigd wordt; onder anderen ook die van napoleon I. Ook worden er twee groote steenen aangewezen, die de eerste Keizer daar heeft laten leggen (versta: liggen). ‘Waarom?’ - vraagt men. - ‘Omdat hij ze niet meêgenomen heeft’ - is het antwoord. Die Hollandsche Calembour is dáárom aardig, dat die Fransche Keizer nog al van medenemen hield, getuige in zijn tijd de Louvre te Parijs, en de geplunderde Museums in de andere hoofdsteden van Europa. Geen wonder dus als hij ook uit den St. Pieter een souvenir had meêgepakt! - Men toont daar ook den naam van willem den Zwijger, en van diens naneef, het geëerbiedigd tegenwoordig Hoofd van den Staat, en van den Prins van Oranje. Dat men zoo veel belang in al die namen stelt, toont reeds aan, hoe weinig er in de gangen te zien is, die u doen denken aan de kelders van een ontzaggelijk groot huis, terwijl ge onwillekeurig zoekt naar een trap die u naar boven zou kunnen leiden. Alleen de gedachte, die u soms komt aanwaaijen, dat men in een dier menigvuldige zwarte zijgangen, waarvan
gij den aanvang in het voorbijkomen spookachtig verlicht hebt gezien, zou kunnen achtergelaten worden, jaagt eene huivering aan, en doet den pas versnellen.
Maar in zulk een groot gezelschap, en met muzijk vooruit, kan zelfs die indruk niet sterk wezen.
Indrukwekkend schoon echter was ook thans het lichteffect bij het naderen van den uitgang: eerst die schemering, langzaam overgaande in blaauwer en blaauwer licht, waarbij

{==493==} {>>pagina-aanduiding<<}
ge voor 't eerst het gewelf boven u bespeurt, dán plotseling de gloed van 't zonnelicht, het groen der heesters, de afwisseling van heldere kleuren, de weldadige warmte die u tegenstroomt! - Hartelijk verheugde zich ieder weêr in de vrije lucht te zijn, en toen ik later eene poos eenzaam ronddoolde over den St. Pieter, en niet genoeg kon staren op de groene valleijen en de blaauwe lucht; op de kabbelende Maas onder mij, en het lagchende vergezigt daarachter - toen beaamde ik ten volle de uitspraak van een Maastrichtenaar die niet met ons in de gangen was gegaan, ‘omdat hij 't op den berg veel mooijer vond dan er in’. - Evenwel is het waar, dat men 't er bovenop toch nóg veel mooijer vindt wanneer men er eerst in is geweest; dan geniet men dubbel, door het contrast tusschen het rijk der duisternis en het rijk des lichts. Mogelijk zou de gang door de uitgebreide steengroeve mij meer hebben aangegrepen, als ik er, met de herinnering aan een stukje van Ds. van koetsveld, mij niet te véél van had voorgesteld, en als de grot van Han, dat reusachtig gewrocht der Natuur, met zijne grootsche zalen en spelonken, met zijne hoogten en laagten, met zijne verwonderlijke stalactieten en stalagmieten, met zijne peillooze afgronden, waarin de Lesse bruist en klatert - niet nog levendig voor het oog mijner verbeelding had gestaan, en mij onwillekeurig tot eene vergelijking gedwongen had, die niet ten voordeele kan zijn van de eenvormige gangen des St. Pieters, hoe vele namen er ook op de regte wanden gekrabbeld staan.
De stoomboot bragt ons weder naar Maastricht terug, en de opgestoken wind deed de vlaggen vrolijk wapperen, en droeg de toonen der muzijk over naar de talrijke menigte, die onze aankomst op de aanlegplaats bij het Park verbeidde.
In den vroegen morgen van den volgenden dag bragt ik op de stoomboot naar Luik mijn afscheidsgroet aan Maastricht, aan de Slavante en aan den St. Pietersberg.
Ik zou hier ook den ‘geduldigen’ lezer vaarwel kunnen zeggen, ware het niet dat ik in een boekje, getiteld: ‘Maastricht en zijne omstreken’, toevallig eene zinsnede had opgeslagen, waarover ik niet nalaten kan nog even mijne verbazing lucht te geven. De Schrijver zegt: ‘Behalve het Vrijthof en het Park worden ook de stadswallen in het schoone jaargetijde

{==494==} {>>pagina-aanduiding<<}
druk bezocht, van wege de groote verscheidenheid van 't vergezigt, dat men van daar op de vestingwerken en op het panorama der stad geniet.’
Neen! daar moet ik anders over spreken. Het was op den avond van den snikheeten vrijdag, toen wij, een paar mijner vrienden en ik, het dalen der zon hadden afgewacht om ons buiten nog een weinig te verfrisschen. Wij wilden daar tevens gebruik van maken om iets van de beroemde vestingwerken van Maastricht te zien.
Zoo gezegd, zoo gedaan: wij wandelden de Bossche straat door en de poort uit, en wat zagen we? Wij zagen een aantal grachten en ophaalbruggen, sloegen regts een weg in naar de fraaije nieuwe brug over de Maas, waarover de spoorweg van Maastricht naar Hasselt, de hoofdstad van Belgisch Limburg, loopen zal; gingen verder, en stonden eensklaps voor eene uitgestrekte heide, waarop boom noch heester te zien was. Toen schrikten we terug, en ondervonden weldra een nieuwen schrik bij het zien van een stukje van de Zuid-Willemsvaart, zoo akelig en 't hart toenijpend van uitzigt, dat we blijde waren dien waterweg niet noodig te hebben. In ons privé verklaarden we bij dat gezigt plegtig: dat het ons niet schelen kon of de Belgische naburen, door hunne irrigatiën, het water aan die vaart onttrekken of niet; wijl 't ons voorkwam dat, al ware er nog ééns zoo veel water in, de vaart op die vaart toch altijd vreeselijk droog moest blijven. - Nu gingen wij weêr tusschen de wallen, en zochten vlijtig naar 'eene poort die ons in 't open veld zou brengen; maar te vergeefs: wij liepen en liepen, maar bleven immer tusschen hooge dammen bekneld, die maar niet wilden eindigen. Hoekige en steile ravelijnen en courtinen, of hoe de dingen anders heeten mogen; half verdroogde grachten met eene massa kroos er in; een weg, die altijd voortduurt, en waarop men geen sterveling tegenkomt; donkere gewelven aan den overkant van de gracht; hier en daar in de hoogte een eenzame schildwacht, en om ons heen duizenden vuurvliegen of glimwormen, die een onzer voor de zielen hield van Spanjaarden, hier gedurende het geduchte beleg gevallen....
Het was benaauwend en akelig, ieder voelde er zich bekneld en gedrukt, en kreeg eene soort van heimwee naar de uitgestrekte Hollandsche weiden: een gevoel als of men die

{==495==} {>>pagina-aanduiding<<}
nooit weêr zou zien. En er was toch maar geen einde aan onzen weg, en we ontdekten geene enkele poort, en geen enkel huis, en geen enkel mensch. Ten slotte toch kwam er uitkomst, in de gedaante van een langen, krommen, donkeren gang, die ons de stad weêr inbragt, en de Brusselsche poort gedoopt is. Onze bedoeling echter was niet om in de warme straten over de puntige steenen te loopen; wij wilden naar buiten, in de vrije, frissche lucht! - Ergo: wij gingen weêr naar eene andere poort, die ons, zoo wij dachten, naar 't Park zou leiden; maar, ja wel - het was de Tongersche poort. Te regt gewezen door eene zeer bespraakte jufvrouw, die met haar man en kinderen van de wandeling terugkwam, volgden wij nu een pad, tusschen de stad en de vestingwerken, dat ons, eindelijk, in het Park en bij de Maas bragt. Maar het was ons niet gegund het koeltjen in te drinken, dat over de rivier woei: de klok van de Sint Servaas sloeg tien ure, en de poorten werden gesloten; te naauwernood kwamen we dood moê Maastricht weêr binnen: - wij hadden de vestingwerken gezien!





Waarom?!

Door C. van Koetsveld, C.E.z.


Hoe treurt de teedre moeder, 
En schreit zich de oogen blind: 
Haar zuigling is gestorven; 
Haar kind: haar eenig kind! 
Zij heeft zoo lang gebeden, 
Toen 't kinderlijden klom - 
God heeft het toch genomen; 
Zij snikt in rouw: ‘Waarom?!’ 
 
Ginds knielt een jeugdig weesje 
Bij 't pas ontsloten graf; 
Het mist een teedre moeder, 
Die niets dan liefde gaf. 
Het kind weent bittre tranen 
Bij 't doffe klokgebrom. - 
't Ziet blijde speelgenooten, 
En stamelt droef: ‘Waarom?!’ 

{==496==} {>>pagina-aanduiding<<}

Daar kwijnt eene arme weduw', 
Helaas! zij heeft geen brood 
Voor 't kroost dat schreeuwt van honger. 
Hoe dreigend klimt haar nood! 
Ginds rijdt een trotsche rijke, 
Doch ziet naar niemand om - 
Bij hem het goud in stroomen... 
Bij haar 't gebrek!...‘Waarom?!’ 
 
Hier ligt een kranke jongling, 
Die van zijn kindschheid lijdt. 
Hoe hijgt hij naar den grafkuil, 
Als 't einde van den strijd. 
Hij telt naauw twintig zomers, 
Reeds buigt zijn rug zich krom; 
Hij ziet zijn sterken broeder... 
En fluistert: ‘God! waarom?!’ 
 
Zoo weent de droeve moeder, 
En 't arm, verlaten kind; 
Zoo jammert de arme weduw', 
Die nergens hulpe vindt; 
Zoo zucht de zwakke lijder, 
Schoon God hem niet verlaat; 
Daar elk den rijk bedeelde 
Met afgunst gadeslaat. 
 
Zij blikken morrend, twijflend 
In 't Godlijk raadsbesluit, 
En vorschen stout de wegen 
Des Albestierders uit. 
Doch ijdel is hun pogen: 
De nacht van 't lot is stom; 
Maar de eindloosheid der heemlen 
Roept óók hun toe: ‘Waarom?!’ 
 
Niet morren, maar gelooven 
Betaamt den sterveling, 
Die onverganklijk leven 
Van 's Heeren gunst ontving. 
Hij, wiens geloof door 't lijden 
In kracht en waarde klom, 
Die bidden leerde en hopen, 
Vraagt niet aan God: ‘Waarom?!’ 

's Hage, 1 Julij 1856.


{==497==} {>>pagina-aanduiding<<}

Mengelwerk.

Werking en terugwerking.

Door G. Vrolyk, predikant te Schoondijke.

Was er ooit een tijdperk dat merkwaardig verdient genoemd te worden, het was dat van het laatste gedeelte der achttiende eeuw: toen eeuwenheugende grondbeginselen verzaakt, en vroeger ongekende of met afkeer verworpen denkbeelden omhelsd, en met geestdrift in beoefening gebragt werden. Bijna alle landen der beschaafde wereld verkeerden in eene gisting, die velen met zorg en angst deed vragen: wat er van worden zou? en waaromtrent anderen zich de schoonste verwachtingen voorspiegelden. Geweldige uitbarstingen legden het algemeene misnoegen, of althans de groote zucht tot verandering, aan den dag. Maatschappelijke inrigtingen werden ontbonden, regeringstelsels veranderd, troonen omvergeworpen, en wie vroeger met eerbied en liefde bejegend waren, met minachting en afkeer behandeld. - Aan de overzijde van den Atlantischen Oceaan scheurden zich de Vereenigde Staten van Noord-Amerika van het moederland af, en vestigden een Gemeenebest, dat sinds dien tijd reuzenschreden deed op de baan der ontwikkeling en beschaving. Van daar kwam de wind der vrijheid naar Europa overwaaijen, om onlusten en opstanden te verwekken, die wel met geweld beteugeld werden, maar om eerlang op nieuw los te breken. Wat in kleinere Staten: Holland en België (*), mislukt was, slaagde in het magtige Frankrijk. Meer dan elders was in dat groote land sinds jaren de brandstof opgehoopt voor eene geheele

{==498==} {>>pagina-aanduiding<<}
verdelging van het bestaande. De langdurige regeringen van lodewijk XIV en lodewijk XV hadden door kostbare oorlogen, en dwaze geldverspillingen de schatkist uitgeput, en den schuldenlast tot eene hoogte doen klimmen, tot wier vermindering de schranderste staatslieden te vergeefs hun vernuft spitsten. Adel en geestelijkheid spanden met het Hof zamen tot onderdrukking van het steeds verarmend volk, op welks schouders de meeste lasten gelegd werden. Zoo was de grond bereid, waarin het zaad der nieuwe beginselen, die voor troon en altaar zoo gevaarlijk waren, welig wortel schoten. Het ontzag en de genegenheid voor zijne Koningen, voor welke ieder Franschman te voren gewillig zijn leven zou gelaten hebben, verdween zoo zeer, dat het meerderdeel van hen den dood des Konings en van zijne gemalin door beulshanden, met genoegen aanschouwde. Wie eenmaal het land oppermagtig beheerschten, mogten, als aristokraten aan den algemeenen afschuw prijs gegeven, van geluk spreken, indien zij, van hun goed en inkomsten beroofd, door de vlugt hun leven konden bergen. Maar de uitkomst beschaamde beurtelings de vurigste hoop en de bangste vrees. De wagen der omwenteling nam eene vaart die hem geheel buiten het spoor bragt, en tot stilstand dwong, na tal van slagtoffers onder zijne raderen verplet te hebben; en de schoone prijs van al die woelingen en omwentelingen viel aan een gelukszoon ten deel, die Koningen en Keizers deed beven. - Evenwel niet vruchteloos was zoo veel bloeds vergoten. Welke ook de uitspattingen en gruwelen der Fransche revolutie waren: zij had ook weldadige gevolgen. Niet langer waren de voordeelen der maatschappij voor de eene, de nadeelen voor de andere klasse. Niet langer zag zich het grootste deel der natie zonder bescherming van geregeld werkende wetten, en aan hunne meesters ter prooi gelaten. De middenstand hernam zijne miskende regten, en akkerbouw en nijverheid, van belemmerende banden vrijgesteld, kwamen
tot een bloei dien zij vroeger niet gekend hadden. Door de vernietiging der kloosters, en den verkoop van de ontzaggelijke eigendommen der Kerk, werden doode kapitalen in het leven geroepen, het finantiewezen van den Staat verbeterd, en nieuwe bronnen van welvaart ontsloten, terwijl aan iederen Franschman de vrijheid verschaft werd, om God te vereeren zoo als hij het meende regt te zijn. En overal waar der Franschen

{==499==} {>>pagina-aanduiding<<}
zegevierende wapenen doordrongen, werden hunne beginselen verspreid, die, hoe drukkend in andere opzigten hunne heerschappij zijn mogt, in Kerk en Staat, door de afschaffing van het verouderde en gebrekkige, door de wering van misbruiken, en door verbeterde inrigtingen, heilzaam hebben gewerkt, waarvan in onderscheidene landen tot op den huidigen dag veel is overgebleven, niettegenstaande de pogingen om eene vroegere orde van zaken te herstellen.
Die pogingen namen reeds ten tijde der omwenteling een aanvang. Hare geweldige werking verwekte eene terugwerking, waaraan Koningsgezinden, gematigde Republikeinen, met allen die zich in hunne verwachtingen bedrogen of in hunne belangen gekrenkt zagen, deel namen; die onder napoleon, maar vooral na zijnen val, met ijver voortgezet werd; en die bij voortduring een staat van onrust en spanning deed geboren worden, wier uitbarstingen men tweemaal aanschouwde. Met dat al heeft de partij van den teruggang niet vruchteloos hare krachten ingespannen. Van de misslagen der omwenteling zich bedienende, is het haar gelukt eerst onder napoleon, vervolgens onder de bourbons, den vrijheidsgeest te onderdrukken, en niettegenstaande deze in 1830 en 1848 krachtig het hoofd verhief, hem op nieuw onder lodewijk filips te verschalken, en thans onder lodewijk napoleon tot onderwerping te dwingen. Dat zelfde volk 't welk nog vóór weinige jaren de vaan van vrijheid, gelijkheid en broederschap weder opstak, ziet zich thans van bijna allen invloed op den gang der regering uitgesloten. Hoe men ook over de wijze waarop het Keizerrijk is tot stand gekomen, denken moge, niemand zal ontkennen dat de Franschen getoond hebben nog weinig rijp te zijn voor de rustige uitoefening der constitutionele regten. - Eene reactie als op het politieke, openbaarde zich ook op het kerkelijke gebied. In dat zelfde land waar de Paus al zijn invloed verloren had, heeft hij door het Concordaat van 1802, en door latere gebeurtenissen, veel van zijn gezag herwonnen. De afgeschafte kloosters zijn als uit den grond herrezen. Daar waar de priesters van de volkswoede alles hadden te duchten, gebannen, of in kerkers geworpen en gedood werden, treden zij weder op als een welgesloten geheel, en oefenen onder hunne Aartsbisschoppen en Bisschoppen eenen onmiskenbaren invloed uit. In die zelfde

{==500==} {>>pagina-aanduiding<<}
kerken welke door een bandeloos gemeen geplunderd en geschonden werden, wordt dé Roomsche eerdienst met al de praal en pracht die haar ter dienste staan, uitgeoefend. Zelfs de Gallicaansche instellingen, die het volk beschouwde als het bolwerk van de betrekkelijke vrijheid die het tegen Rome's heerschzuchtige aanslagen genoot, zijn op den achtergrond geraakt, en worden door het meerderdeel der Fransche geestelijken miskend. - Eene gelijke terugwerking openbaarde zich in andere landen: Spanje, Italië, Duitschland; maar ook een gelijk verlangen om verkregen regten te behouden, gedane toezeggingen vervuld te zien, en verzet tegen de pogingen om afgeschudde kluisters weder aan te leggen, en aristokratische, oligarchische en monarchale beginselen te doen herleven. Tot welke hevige onlusten die worsteling in Spanje onder ferdinand VII, en na zijnen dood, in Italië en Duitschland in 1820, 1830 en 1848 heeft geleid, is bekend.
Opmerkelijk is het, dat ook in Protestantsche landen de geest van reactie niet werkeloos bleef, doch gewijzigd, en in verschillende mate. In de Evangelische Staten van Duitschland, wier bewoners voor de belangen hunner Vorsten tegen napoleon zoo bereidwillig de wapenen gedragen, en met inspanning van al hunne krachten het uitheemsche juk afgeworpen hadden, baarde het onvervuld blijven van de in den nood gedane beloften van meer vrijzinnige instellingen groot misnoegen, hetwelk door de strenge maatregelen van het Congres van Carlsbad bedwongen, maar niet weggenomen werd, en dat vóór weinige jaren troonen deed wankelen. Nederland mag het geluk genieten, om van vroegere beroeringen uit te rusten in de schaduw van een regeringstelsel, dat, als de vrucht van door de ondervinding verkregen lessen, de veiligheid van iederen burger, zonder aanzien van stand, vermogen of Godsdienstige belijdenis, waarborgt. Engeland, nog verdeeld tusschen de Tories en de Whigs, heeft de ooren gestopt voor de vleijende inblazingen der Radicalen, maar ziet zich door een gevaar bedreigd, welks oorsprong in de slechts gedeeltelijke hervorming der Anglicaansche Kerk is te zoeken, die in hare voorregten door de nieuwe begrippen aangerand, in het Puseyïsmus haar behoud zoekt, dat velen harer zonen tot de Kerk van Rome terugvoert. In andere Protestantsche landen heeft de terugwerking op het Godsdienstig gebied eene rigting genomen,

{==501==} {>>pagina-aanduiding<<}
die de meeningen van vroegere tijden verlevendigt, aan Formulieren het oude gezag toekent, en eene uitsluitend Luthersche en Gereformeerde Kerk zoekt te herstellen. Van hier afscheiding van de bestaande Kerkgenootschappen, of waar het zoo ver niet kwam, beschuldigingen van afwijking van de leer der vaderen. - Dat de Roomsche Kerk van die verdeeldheden partij zou zoeken te trekken om zich ook in Protestantsche landen te doen gelden, liet zich verwachten. Terwijl zij, waar zij de magt in handen had, elk streven naar Godsdienstvrijheid met onverbiddelijke strengheid te keer ging, heeft zij, waar hare aanhangers de minderheid uitmaakten, eerst door gelijke regten voor zich in te roepen, vervolgens door het aanheffen van luide klagten getracht zich te vestigen en uit te breiden, met dat gevolg, dat zij in menig Protestantsch land het hoofd opgebeurd, en in invloed gewonnen heeft. Is ook hare winst, wat het getal der tot haar toegetredenen betreft, over het geheel niet groot; wordt die dikwijls door een evenredig of meerder verlies opgewogen: zoo getuigen echter de overal verrijzende kerken, de talrijk gestichte kloosters, en de ijver van hare volgelingen, van eene hoop en kracht, die door den Protestant niet onopgemerkt mag gelaten worden, en eene vernieuwde worsteling heeft doen ontstaan, hoedanige men sinds de dagen der Hervorming niet aanschouwd heeft. Welke zal de uitkomst van dien kamp zijn? Om deze vraag met zekerheid te beantwoorden, zou het oog in de toekomst moeten kunnen doordringen. Dat de partijen weldra vrede zullen sluiten, is niet te gelooven; want de strijd betreft geene weinig beteekenende of voorbijgaande zaken, maar de hoogste en duurzame belangen niet van enkelen of weinigen, maar van de gansche Christenheid; onder welke een verschil van kennis, beschaving, begrippen en zienswijze bestaat, die geene spoedige vereeniging doet verwachten. Zal dan de partij die het verouderde tracht te herstellen, en de volken tot de Middeleeuwen zoekt terug
te voeren, het hopelooze van haar streven ziende, aflaten? Om dit te doen zou zij hare beginselen moeten verloochenen, en haar bestaan en uitzigten prijs geven. Maar ook dit is vooreerst niet te wachten. Zal dan de zaak der burgerlijke en Godsdienstige vrijheid gelukkig voortgaan, en ten laatste alom de overhand verkrijgen? Of zal, integendeel politiek en kerkelijk geweld de geesten op nieuw

{==502==} {>>pagina-aanduiding<<}
aan banden leggen, en zijne vroegere heerschappij hernemen? Het eerste hopen en verwachten wij, voor het laatste koesteren wij geringe vrees. Daarvoor pleiten de volgende gronden:
Het verschijnsel van onze dagen was aan vroegere tijden niet vreemd. Ofschoon iedere eeuw hare eigenaardigheden heeft, en elke invloedrijke gebeurtenis door bijzonderheden gekenmerkt wordt, die, eens voorbijgegaan, niet ligt op dezelfde wijze herhaald worden, zoo behoort echter dezelfde werking en wederwerking die in onze tijden zoo veel onrust sticht, ook tot de geschiedenis. Het Israëlitische volk, uit het land der slavernij verlost, en aan de dienst des Eeuwigen gewijd, bleef, in weerwil van alle wonderkrachten aan zijne verlossing, bescherming en verzorging besteed, naar Egypte hunkeren, en maakte van eene tijdelijke verwijdering van zijnen Leidsman gebruik tot het vervaardigen van een kalf van goud. De ernstigste vermaningen van den grijzen held jozua, en de plegtigste verbindtenissen verhinderden hen niet, om na zijn afsterven, van Hem die de wateren van den Jordaan voor hunne voeten had opgedroogd, hunne vijanden voor hun aangezigt had doen vlieden, en hen bezitters van het land dat van melk en honig vloeide, gemaakt had, af te vallen, en zich voor andere Goden neder te buigen; en gedurende al den tijd van het bestuur der Rigteren zien wij de ware Godsdienst kwijnen of leven, naar mate van den invloed dien de omstandigheden en de voorgang van bijzondere personen uitoefenden. Onder david en salomo werd de vereering van God met een glans en eere omgeven die zij vroeger noch later onder Israël gekend heeft. Maar na den dood des laatsten sproten de nooit geheel verstikte zaden van het bijgeloof weder uit, en verkregen, in weerwil van de lofwaardige pogingen van sommige Koningen, en de waarschuwingen der Profeten om ze te keer te gaan, eenen wasdom die den ondergang der beide Rijken van Israël en Juda ten gevolge had. Nu echter gebeurde wat men niet verwachten kon. Toen de Joden in Babel, te midden van afgodendienaren levende, zich vrijelijk aan hunne verkeerde driften konden
overgeven, kwam de liefde tot hunne vaderlijke Godsdienst, die zij voorheen zoo luttel geacht hadden, bij hen boven. Aan de boorden van den Eufraat vloten hunne tranen bij de gedachte aan Sion.
Treden wij de eeuwen der Christelijke jaartelling binnen:

{==503==} {>>pagina-aanduiding<<}
wij zien de Kerk hier door het Jodendom, dáár door het Heidendom belaagd en vervolgd, maar in omvang en kracht toenemen; geene moordbijl, leeuwentand, of brandstapel bij magte om het geloof uit de harten der verdrukten uit te roeijen, en met den overgang van constantijn den dag der zegepraal aanbreken. Doch op zijne beurt verzamelde het Heidendom onder juliaan zijne krachten tot een laatsten aanval, die echter op de magt van het reeds te ver doorgedrongen Evangelie afstuitte. Wat echter door list noch geweld kon geschieden, werd althans gedeeltelijk bereikt door de gehechtheid van de uit het Heidendom overgekomenen aan hunne vroegere denkbeelden, die zij bij hunne belijdenis van christus niet vaarwel zeiden, maar met hunne betere begrippen vermengden. Zoo - om ons alleen tot ons Vaderland te bepalen - hielden velen van de door willebrord en bonifacius gedoopten aan hunne Heidensche gebruiken vast. Zij aten het vleesch van wilde paarden, offerden aan de afgoden, verkochten hunne slaven om geofferd te worden, ontstaken Heidensche vuren, maakten gebruik van het lot, van wigchelarij, van amuletten, en tooverzangen. Door den arbeid der Zendelingen werden de overblijfselen van het bijgeloof te keer gegaan, en drong het Christendom in de verschillende Gemeenten van Nederland door; maar telkens verhief zich het Heidendom, ook waar men het reeds verdelgd waande. Tegenover den Christelijken ijver van willebrord en zijne medehelpers, en dien hunner beschermers pipijn, karel martel, en karel den Groote, stond de niet minder sterke ijver der radbouds en van wittekind over. Menig Zendeling moest zijn streven met mishandeling en met den dood bekoopen, en niet dan na eene jaren lange worsteling was de Christelijke Kerk op onzen bodem voor goed
gevestigd, terwijl het nog meer moeite kostte om het geloof der nieuw bekeerden van den ouden zuurdeesem te zuiveren. Zelfs gelukte dit slechts ten deele. Men was gedwongen zich naar menig bijgeloovig gebruik te schikken, en Heidensche plegtigheden onder Christelijke namen te laten voortduren, waaruit eene misvorming en verbastering der Evangelieleer ontstond, die bij de heerschende onkunde gedurig meer toenam, en met het stijgen van de Pauselijke oppermagt, en de heerschappij van priesters en monniken hand aan hand ging. De kruistogten schudden Europa's volken uit

{==504==} {>>pagina-aanduiding<<}
hunnen langen slaap wakker, breidden hun beperkten gezigtskring uit, door hen met andere volken in aanraking te brengen, en met betere zeden en gewoonten bekend te maken, en bragten aan den Pauselijken Stoel eenen schok toe, waarvan hij zich niet weder heeft kunnen herstellen. Van nu af lieten zich in onderscheidene landen klagten hooren over het verderf in leer en zeden. Waldenzen en andere partijen kwamen tegen Rome in verzet. Het geweld legde hun het zwijgen op, maar kon hen niet verdelgen. De dwingelandij, en de twisten der zich noemende Heilige Vaders, en de toenemende misbruiken deden den wensch naar verbetering slaken, ook door hen die in den schoot der Kerk bleven. De Hervorming der zestiende eeuw werd met vreugde begroet, zelfs waar men zich later van haar afkeerig betoonde. Zij verkreeg de overhand in Engeland, Schotland, Noord-Nederland, in het grootste gedeelte van Duitschland, in Denemarken, Zweden, Noorwegen, en Zwitserland, maakte in Polen en Hongarijë groote vorderingen, verdeelde Frankrijk in twee partijen, en telde in Spanje en Italië hare aanhangers. - Doch ook hierbij openbaarde zich de geest van gehechtheid aan oude instellingen, en de reactie spande met vrucht hare krachten in. De verliezen welke de Protestantsche Kerk daardoor geleden heeft, zullen het best in het oog vallen door vergelijking van haren toestand in het jaar 1563, bij het sluiten van het Concilië van Trente, met dien waarin zij zich tegen het einde der volgende eeuw bevond. In Duitschland, waar Boheme, met den geest van hus doortrokken, nog bij den aanvang van den dertig-jarigen oorlog de Hervorming grootendeels was toegedaan, was vijftien jaren later de Roomsche Kerk heerschende. In de erflanden van het Oostenrijksche Huis werden de Protestanten door den ijver der ferdinand's verdrukt en gebannen; ook in Polen en Hongarijë leden zij nederlaag op nederlaag, en maakten weldra de minderheid uit, terwijl
zij in andere oorden, als in den Palts, geene geringe verliezen leden. In Frankrijk bragten de overgang van hendrik IV tot de Roomsche Kerk, de maatregelen van richelieu, en de opheffing van het edict van Nantes den Hugenoten slagen toe die het nog doen bloeden. België keerde door de wapenen en door beleid van parma tot het oude geloof terug. Daarentegen handhaafde zich het Protestantismus in Noord-Duitschland, in

{==505==} {>>pagina-aanduiding<<}
Denemarken, Zweden en Noorwegen, in Engeland en Schotland, in de Nederlanden en Zwitserland, en bleef iedere poging om het in die landen te vernietigen, vruchteloos. - Maar ook waar het politiek en kerkelijk Despotismus zegevierde, is men er niet in geslaagd de geesten voor altijd aan banden te leggen, en iederen lichtstraal buiten te sluiten. Spanje, welks burgerlijke en Godsdienstige vrijheid onder filips II den doodsteek scheen bekomen te hebben, heeft zich, niettegenstaande de waakzaamheid der Inquisitie, van de bewegingen van latere dagen niet weten vrij te houden. De opheffing der kloosters, de verbeurdverklaring der kerkelijke goederen, de beperking van de magt der geestelijkheid, en de verlichte denkbeelden door velen zijner zonen in woord en schrift aan den dag gelegd, zijn zoo vele bewijzen, dat de oude onverdraagzaamheid, ofschoon dan ook niet bij allen, echter bij velen, en het meest bij de beschaafden geweken is. In Italië heeft Piemont den Waldenzen met de andere burgers van den Staat gelijke regten toegekend, en die verdrukten als broeders begroet, en ziet in zijne hoofstad een Evangelisch kerkgebouw prijken. In België bezit ieder de vrijheid om God naar zijne overtuiging te vereeren, en worden in verschillende steden Protestantsche kerken gevonden. Ook in andere Roomschgezinde landen is de oude geest der vervolging verzacht, of durft zich niet meer zoo openlijk vertoonen. Waarschijnlijk zou de burgerlijke en Godsdienstige vrijheid nog voorspoediger voortgangen gemaakt hebben, indien niet de buitensporigheden der Fransche revolutie Vorsten en volken met huivering vervuld, en tot terugtreden van den reeds ingeslagen weg genoopt hadden. In Frankrijk had men eenmaal het bloed der Protestanten met stroomen vergoten, maar ook voor de zaak waarvoor men zoo sterk geijverd had, een kuil gedolven. Daar klom het ongeloof tot eene schrikverwekkende hoogte, en sloeg de vrijheidszucht tot eene losbandigheid over, die
op hare beurt voor de alleenheersching den weg baande. Is het te bevreemden dat wij, na het uitwoeden der vrijheidskoorts, een tijdperk hebben zien aanbreken waarin de zucht tot herstel van het oude zich krachtig openbaart, en velen geen heil meenen te zien dan in het aankleven van vroeger verworpen stellingen, terwijl van den anderen kant zij die, met verwerping van het misbruik, de voordeelen van nieuwe

{==506==} {>>pagina-aanduiding<<}
begrippen en instellingen erkennen, zich tot behoud van het verkregene bevlijtigen? Wat in onze dagen gebeurt, is - wij zagen het - geen vreemd verschijnsel. Het vertoonde zich herhaalde malen: in de Geschiedenis van het Joodsche volk; bij de invoering van het Christendom in de wereld; later bij de planting der Christelijke Kerk in Nederland; en na de dagen der Hervorming - in eene worsteling tusschen de voorstanders van het oude en het nieuwe, in actie die telkens door reactie gevolgd werd. De oorzaken van dit telkens wederkeerend verschijnsel zijn niet moeijelijk op te sporen. Wij vinden ze: in zucht naar verandering, en streven naar verbetering; in traagheid van onderzoek, en afkeer van verbeteringen, door het belang dat men bij bestaande misbruiken heeft; in geringe deelneming aan hetgeen door anderen hoog gewaardeerd wordt; in het onvervuld blijven van overdreven verwachtingen; en in gehechthaid aan hetgeen men met geweld zoekt te ontrukken.
De mensch haakt naar verandering. Wat hij bezit, verliest ligt het aantrekkelijke in zijn oog. Nieuwe voorwerpen boeijen zijne aandacht, nieuwe gebruiken en zeden bekoren hem. Zoo wisselt de mode in levenswijze en kleeding gedurig af. Zoo hebben wij nu spijzen en dranken die onzen voorvaderen vóór drie, vier eeuwen onbekend waren, terwijl voedsels door hen genuttigd ons niet meer smaken zouden. Nieuwe uitvindingen en inrigtingen hebben vroegere verdrongen. Hoe vele kunsten en wetenschappen worden thans met ijver beoefend, die voorheen onbekend, of slechts door enkelen behartigd werden! Hoe veel sneller en gemakkelijker begeeft men zich thans van het eene oord der wereld naar het andere, en volbrengt in dagen reizen waartoe men vroeger weken behoefde! Ook op het gebied des geestes is er aan geen stilstand te denken. Welke waarde wordt door velen in onze dagen nog gehecht aan leerstellingen en inzettingen die te voren met eerbied bejegend werden? Wat is er in Protestantsche landen overgebleven van het ontzag, daar eenmaal aan Rome's Bisschop toegedragen? Zelfs de Roomsche Kerk heeft zich bij al hare zucht tot behoud, van die verandering niet kunnen vrij houden. Bij het raadplegen van de besluiten der Conciliën, van de uitspraken der Pausen, en van de schriften harer beroemdste Leeraren, zal men eene onafgebroken wijziging en opvolging

{==507==} {>>pagina-aanduiding<<}
van denkbeelden en gevoelens niet kunnen miskennen. Tegen wil en dank moet ook Rome met den tijd mede, en zou, in weerwil van haren roem op onveranderlijkheid, er niet toe durven komen, om haar banvonnis over de leer der tegenvoeters, en over galileï's stellingen te vernieuwen. Is het dan vreemd, dat in onzen bewegingvollen tijd het streven naar vooruitgang in het burgerlijke en Godsdienstige hier en daar, door de poging om te behouden wat men heeft, of terug te krijgen dat welks verlies men betreurt, wordt opgewogen? - Immers staat tegen de zucht naar verandering en verbetering bij genen, traagheid en afkeer van onderzoek en verbeteringen bij dezen over. In het oude spoor te gaan, zich met het geleerde te vergenoegen, is gewis gemakkelijker dan ernstig te onderzoeken, of de weg dien men betreedt de regte is, of de begrippen die men koestert de ware zijn, en onpartijdig de afwijkende gevoelens van anderen te toetsen. Van hier eene veroordeeling van hetgeen men niet kent, eene verwerping van hetgeen nieuw is, en zich hechten aan het eens aangenomene: wat de vaderen geloofden zal wel het ware zijn, wat men van jongs af geleerd heeft houdt men vast, en wil van geene verandering hooren. - Wie verder zien, hebben daarom niet altijd den lust om erkende verbeteringen aan te nemen. Met die aanneming gaan toch dikwijls opofferingen gepaard, om welke te brengen meer geestkracht en lust ten goede gevorderd worden dan vele menschen bezitten. Ziet men zich door de verbreiding van nieuwe gevoelens en door veranderde instellingen in zijne rust gestoord, in zijne eerzucht gekrenkt, in zijn belang benadeeld; dan gevoelt men zich onaangenaam getroffen, zoekt het nieuwe in een belagchelijk of hatelijk licht te stellen, en tracht het bestaande op allerlei wijze te verdedigen. Van die traagheid en afkeer van onderzoek, van die onbereidwilligheid tot het brengen van offers bij het aannemen van veranderingen vereischt, is het
natuurlijk gevolg zoo veel tegenstand aan 't geen in vroegere en latere tijden tot verlichting en verbetering der menschheid beproefd is.
Maar ook andere oorzaken komen hier in aanmerking. Wanneer er groote omkeeringen voorvallen, schijnt het als of jong en oud daarin deel nemen, als of de nieuwe begrippen en gevoelens door allen gekoesterd worden. Maar dit is er

{==508==} {>>pagina-aanduiding<<}
zoo ver van af, dat men zeggen kan, dat die omkeeringen meestal door het minderdeel bewerkt worden. Er is tijd noodig om wat vreemd en nieuw is, bij het algemeen ingang te verschaffen. Eene groote menigte bemoeit er zich slechts in zoo ver mede als hun beroep er door lijdt of wint. Zij vlijen zich onder de nieuwe wetten en bepalingen, getroosten zich de nadeelen, en bedienen zich van de voordeelen die zij medebrengen, maar missen den lust om het gebeurde naar eisch te onderzoeken. Welk een klein gedeelte van hen die de Fransche omwenteling beleefden, heeft zich in staat gevoeld om van hare oorzaken, strekking en gevolgen zich rekenschap te geven, al troffen hen die ook allen in meer of mindere mate! Hoe velen zijn er die op de bewegingen onzer dagen slechts een vlugtig oog slaan, en er zich weinig om bekreunen zullen, indien zij er niet onmiddellijk door in hunne belangen gekrenkt of bevoordeeld worden! Duizenden brengen hun leven door met hetgeen hun bepaaldelijk aangaat, en bemoeijen zich alleen met hetgeen in hunne omgeving voorvalt, zonder hun hoofd te breken met gebeurtenissen die anderer hoop of vrees gaande houden. Niet dan door geweldige schokken vinden zij zich in hun dagelijksch eentoonig bedrijf gestoord. Zij arbeiden, genieten, ontberen, lijden, leven en sterven, zonder deelneming aan hetgeen op de groote schouwplaats der wereld voorbereid wordt. Elders leggen vooroordeelen, het gezag van een beroemden naam, eigenwaan, volkstrots, aan de verbreiding van het goede dikwerf belemmeringen in den weg, en verschaffen aan dwalingen en misbruiken een steun die niet dan door volhardend pogen is omver te halen. Hoe lang duurde het eer de Friezen en Saksen voor christus' leer gewonnen werden! Herhaalde malen vielen zij weder af, verdreven de Zendelingen, verwoestten de kerken, en bogen zich op nieuw voor hunne afgoden. Bij terugkeering tot de Kerk werden zij Christenen in naam, maar bleven Heidenen in der daad. Meer dan eene halve
eeuw, en in sommige Provinciën veel langer, liep het aan, eer de Hervormde Kerk in Nederland een vasten voet kreeg. En ook volgende tijden hebben het geleerd, hoe bezwaarlijk en langzaam verbeteringen in het huiselijk, burgerlijk, en kerkelijk leven ingang bekomen.

{==509==} {>>pagina-aanduiding<<}

Bij elke verandering van dit ondermaansche is de verwachting sterk gespannen. Ieder hoopt er verbetering van in zijnen toestand. Is zij met moeite en arbeid verkregen, dan zullen zij welke zich die getroost hebben, er zich de streelendste uitzigten van voorspiegelen. Maar zelden of nooit beantwoordt de uitkomst aan de hoog gestegen verwachting. Al brengt ook de verandering werkelijk verbetering aan, dan is die toch altijd slechts eene zoodanige als menschelijk gebrek en aardsche onvolmaaktheid vergunnen. Voor vroegere misbruiken komen er ligt andere in de plaats, die, al zijn zij ook geringer dan de afgeschafte, echter, daar men er niet op verdacht was, noode gedragen worden. Zoo verflaauwt van lieverlede de geestdrift, en wordt door koelheid vervangen. Wie onpartijdig oordeelt, erkent in de Hervorming der zestiende eeuw eene uitnemende weldaad voor de menschheid: de zegepraal der waarheid, de bevrijding van knellende banden waarin men de verstanden gekluisterd had, de zuivering der Kerk van tallooze bijgeloovigheden en misbruiken, en een krachtig middel tot bevordering van de stoffelijke welvaart der volken. Om zich van het laatste te overtuigen, vergelijke men den lagen trap waarop Spanje en Italië staan, met de hoogte van voorspoed door Holland en Engeland bestegen. Doch hare invoering - wie zal het ontkennen? - werd niet overal op de regte wijze en door de alleen ware middelen bewerkt; zij ging hier en daar met buitensporigheden vergezeld, die aan haren aard vreemd waren, maar die haar met eenigen schijn ten laste gelegd werden, en hare waarde ook in het oog van hen die haar aanvankelijk niet ongenegen waren, verdonkerden; terwijl de twisten en verdeeldheden tusschen hare hoofden, die weldra tot hunne volgelingen oversloegen, wel van hunnen ijver, maar niet van hunne gematigdheid getuigenis aflegden. - De Fransche omwenteling heeft der Maatschappij ontegenzeggelijk groote voordeelen aangebragt, maar die verkregen zijn ten koste van veler welvaart en
leven, en wier voortdurend bezit berust op miskenning van vroegere, ofschoon dan ook op eene onregtmatige wijze verkregen, regten. - De uit het wegruimen van oude belemmeringen voortgekomen vrijheid van spreken en schrijven in onze dagen, heeft onder alle standen denkbeelden en gevoelens verbreid die vroeger het eigendom waren van de hoogere en

{==510==} {>>pagina-aanduiding<<}
geleerde standen; zij heeft vooroordeelen verdreven, en kennis en wetenschap bevorderd. Maar die vrijheid bragt ook hare nadeelen mede. Zij heeft, benevens het gebrekkige en schadelijke, ook het heilige en eerwaardige aangerand; wat goed en nuttig was verijdeld; heilzame ontwerpen en verordeningen belemmerd; hen die zich met den naam van vrijheid vergenoegden, maar van haar wezen geen besef hadden, de hatelijke driften van nijd, eigenbaat, en heerschzucht den teugel doen vieren; en verdeeldheid en onrust gestookt. Is het zoo vreemd, dat de weldaden van onzen tegenwoordigen maatschappelijken en kerkelijken toestand zich soms in een twijfelachtig licht vertoonen, en door hen miskend worden die de verloopen eeuwen boven de onze stellen? Alleen het bedachtzaam, onpartijdig onderzoek kan hier het ware van het onware, het wezen van den schijn onderscheiden.
Het is een gewigtig vraagstuk: wat het geweld in de zaak van de Godsdienst vermag: - of het een doeltreffend middel is tot stuiting en onderdrukking van nieuwe zich verbreidende Godsdienst-meeningen; - dan of het daartoe ongeschikt en krachteloos is, en eene tegenovergestelde uitwerking te weeg brengt? Zijn de Protestanten in het algemeen van het laatste gevoelen, de Roomsche Kerk heeft sedert zes eeuwen volgens het eerste gehandeld. Beide beroepen zich op de ondervinding. De vervolgingen onder karel V en filips II hebben aan de Republiek der Vereenigde Nederlanden het aanwezen geschonken, en de Hervormde Kerk, met hare zustergemeenten, de Luthersche, Doopsgezinde, enz. gegrondvest. In Engeland en Schotland hebben de tegenstand en verdrukkingen onder de tudors en stuarts dezelfde uitwerking gehad. En in Duitschland heeft vroeger de Smalkaldische, later de dertig-jarige oorlog tot niets anders gestrekt dan om de Protestanten met de Roomschgezinden gelijke maatschappelijke en Godsdienstige regten te bezorgen; terwijl insgelijks de pogingen tot herstel van het oude geloof in Zweden en Zwitserland mislukt zijn. Van den anderen kant zijn de Albigenzen in het Zuiden van Frankrijk, de Waldenzen in Calabrië, en de aanhangers van luther in Spanje door vuur en zwaard uitgeroeid; zijn de Hugenoten in Frankrijk door de afschaffing van het edict van Nantes verdreven of tot de Roomsche Kerk teruggebragt; is België voor die Kerk door geweld behouden; en hebben ten

{==511==} {>>pagina-aanduiding<<}
gevolge van hetzelfde middel in Boheme de Evangelische Gemeenten, met eene enkele uitzondering, opgehouden te bestaan. Uit deze voorbeelden schijnt te blijken, dat het geweld in de zaak van de Godsdienst niet zoo magteloos is als men zich wel verbeeldt, en dat, gelijk een verlicht Roomschgezind Schrijver van onze dagen zich uitdrukt, het niet onmogelijk valt een volk tot geloof te dwingen. Die uitspraak past echter slechts ten deele op het door hem behandelde feit. Waar de andersdenkenden bij duizenden uitwijken, en steden en dorpen ontvolkt worden, ziet de dwingelandij meer dan de helft van hare taak verkort. Voor de overblijvenden, die hunne liefde tot den geboortegrond niet aan hunne overtuiging ten offer willen brengen, schiet niets anders dan de onderwerping over. - In landen als Spanje, waar het despotismus met het wereldlijk en geestelijk zwaard beide gereed stond, en de Protestanten zich van elken bijstand en van elke gunstige omstandigheid, die elders moed inblies, verstoken zagen, kan hunne beteugeling of liever hunne verdelging door slagting en verbranding, gelijk vroeger bij de Albigenzen, nog minder verwondering baren. Gereedelijk stemmen wij in met de woorden van den Schotschen Schrijver over de ‘Geschiedenis der Hervorming in dat land’, wanneer hij zich over de ontzaggelijke bezwaren waarmede de Spaansche Protestanten te worstelen hadden, dus uitlaat: ‘Overeenkomstig de natuur der dingen, moet het als een groot, en bij ontallijken als eene onoverkomelijke hinderpaal voor de omhelzing der waarheid worden beschouwd, wanneer men, om de stem van zijn geweten te volgen, zich aan elke soort van aardsch lijden moet blootstellen, en de vervolging kan zulk eene hoogte bereiken, dat zij, zonder een wonderwerk, ook de beste zaak kan onderdrukken; want ofschoon het haar niet mogelijk is, om aan diegenen de waarheid te ontrukken in wier harten zij zich gevestigd heeft, zoo kan zij echter alle gewone middelen om ze te verbreiden,
afsnijden. Van daar dat door despotieke wetten en eene tirannieke regering de ware Godsdienst eeuwen lang van uitgestrekte landen niet alleen is verwijderd gehouden, maar ook verbannen is geworden.’ Eene andere uitkomst zou men in Spanje gezien hebben, indien de bestaande beletselen ook maar gedeeltelijk en voor een tijd waren opgeheven geworden; er zou eene vlam zijn ontstoken, die,

{==512==} {>>pagina-aanduiding<<}
al hooger en hooger gerezen, zich over het gansche schiereiland uitgebreid, en Inquisitie, Hiërarchie, Pausdom en Despotismus verslonden zou hebben. Het zijn de getuigenissen niet enkel van vrienden, maar ook van verklaarde tegenstanders der Hervorming die ons hiervan de verzekering geven. ‘Indien niet de Inquisitie’ - zegt een der laatsten - ‘bij tijds zorg had gedragen, om deze Predikers te stuiten, de Protestantsche Godsdienst zou, gelijk een loopend vuur, door geheel Spanje gevlogen zijn, daar lieden van allerlei standen en geslachten tot hare aanneming wonderbaarlijk geneigd waren.’ - ‘Alle gevangenen’ - verklaart een ander Pauselijk Schrijver - ‘der Inquisitie in Valladolid, Sevilië en Toledo waren aanzienlijke personen. Maar ik ga hunne namen hier met stilzwijgen voorbij, vermits ik door hunnen slechten roep de eer van hunne voorvaderen en den glans van onderscheidene schitterende familiën, welke met dit vergif zijn aangestoken geworden, niet bevlekken wil. En daarenboven, deze gevangenen waren van zulk eenen aard, hun getal was zoo groot, dat, wanneer men nog maar twee of drie maanden langer vertoefd had, om de noodige maatregelen tegen dit kwaad te nemen, geheel Spanje, naar mijne overtuiging, door hen in brand zou gestoken zijn.’
Gelijk in België hebben in Spanje de bloedigste middelen de ontwikkeling van den menschelijken geest twee eeuwen tegengehouden. Maar deze bepaling wijst tevens aan, dat wat voor een tijd gelukt, daarom niet voor altijd beslissend is. Hoe geheel anders vertoonen zich de beide landen nu in vergelijking van vroeger. Het geweld moge tot stilte kunnen dwingen; de eens ingeplante gevoelens uit de gemoederen uit te roeijen, de eens verbreide denkbeelden voor goed te verbannen, en voor nieuwe begrippen den toegang gesloten te houden, is eene zwaardere taak, waartoe alle menschelijke magt dikwijls te zwak is bevonden. Spanje heeft de Mooren en Joden verdreven, of tot het aannemen van het Roomsche geloof gedwongen. En met welk gevolg? ‘Het grootste gedeelte van hen die in Spanje bleven, veinsden in plaats van zich te bekeeren; en 't geen verwonderenswaardig (wij zouden zeggen: natuurlijk) is, is dat deze Godsdienst (de Joodsche) van geslacht tot geslacht voortgeplant wordt, en dat zij nog stand grijpt in den persoon der veinzers in eene late nakomelingschap.

{==513==} {>>pagina-aanduiding<<}
De groote Heeren in Spanje mogen vrij verbindtenissen maken, van naam veranderen, en oude wapenen aannemen: men weet evenwel dat zij van Joodsche afkomst, en zelfs Joden zijn. De kloosters der monniken en nonnen zijn er vol van; de meeste Kanunniken, Geloofsonderzoekers, en Bisschoppen spruiten uit deze natie.’ Zoo luidt het getuigenis van een Jood uit de zeventiende eeuw, die zelf onder hen verkeerd, en de knie voor het Sacrament gebogen had, maar die, dit bedwang moede, naar Holland was uitgeweken. Maar wat beteekent dan de zegepraal over andersdenkenden waaraan de ware grondslag: de overtuiging der bekeerden, ontbreekt? Toen de Inquisitie haren arbeid meende volbragt te hebben, en zich ter ruste legde, staken de onderdrukte gevoelens het hoofd weder op; en welk een afkeer van de Roomsche Kerk bij vele Spanjaarden heerscht, welke voortgangen de verlichte denkbeelden daar te lande gemaakt hebben, is in onzen tijd gebleken. In Frankrijk is het stelsel van vervolging om de Godsdienst sinds de regering van françois I tot die van lodewijk XVI volgehouden. Maar noch de Bartholomeüs-nacht, noch de opheffing van het edict van Nantes, noch vroegere en latere geweldenarijen hebben het Protestantismus kunnen vernietigen. Toen men zich vleide, dat alle Franschen tot de Roomsche Kerk waren teruggebragt, ontdekte men dat zij, die zich in steden of vlekken niet durfden verzamelen, in woestijnen bijeenkwamen om elkander te stichten. De Bijbel ging als een kostbaar erfstuk van den vader op zijnen zoon, en van dezen op zijne kinderen over. Bij de opheffing van de drukkende bepalingen omtrent de Godsdienst, traden er uit het verborgene eene menigte te voorschijn die even als hunne voorouderen het Protestantsche geloof beleden.
De mensch moge door belang of vrees gedwongen worden zijne overtuiging te verbergen; wat hem boven alles heilig is, laat hij niet varen. Hij zal het te sterker aankleven, naar mate hij het bedreigd en aangevallen ziet. In de diepste schuilhoeken van zijn binnenste vindt het geloof eene toevlugt, waar het gevoed en aangekweekt wordt, om, zoodra de gelegenheid zich aanbiedt, het bewaarde kleinood aan anderen mede te deelen, en de aanslagen van hen die er hem van wilden berooven, te beschamen. Magt en geweld kunnen voor een tijd de overhand behalen, op den duur zullen zij voor

{==514==} {>>pagina-aanduiding<<}
eene andere magt, die des onderzoeks en der overtuiging, bezwijken. Zij mogen voor het oog der wereld zegepralen, maar om in de zegepraal zich-zelven een graf te delven. Met langzamen, maar zekeren tred schrijdt de waarheid voort, sterkt zich door den tegenstand, wordt gelouterd door de beproeving, verzamelt in stilte hare krachten, werpt hinderpalen omver, en vertoont zich als een werk dat niet kan verbroken worden, omdat het een werk uit God is.






De Wittiana.

Door Dr. G.D.J. Schotel.

Genealogie van Cornelis en Jan de Witt.

Deze vindt men zeer uitvoerig en naar de familie-papieren, of volgens opgave der familie de witt zelve, bij balen, Beschrijving van Dordrecht, bl. 1293 en volgg. De laatste achtingswaardige afstammelinge in de vrouwelijke linie, die den naam van de witt voert, deelde mij het vervolg dier genealogie mede:

Nakomelingen van cornelis en johan de witt. (*)

Generatie 1.

Kinderen van Mr. cornelis de witt, Mr. jacobs zoon.


1.Mr. jacob de witt, geb. 1650, gest. 1675.

2.Johan de witt, geb. 1660.

3.Anna de witt, geb. 1667.

4.Maria de witt, geb. 1669.

5.Wilhelmina de witt, geb. 1671, gehuwd (1692) met haren neef johan de witt.


Kinderen van Mr. johan de witt, Mr. jacobs zoon.


1.Anna de witt, geb. 1655, gehuwd (1675) met Mr. herman van den honert.

2.Agnita de witt, geb. 1658.


{==515==} {>>pagina-aanduiding<<}

3.Maria de witt, geb. 1660.

4.Johan de witt, geb. 1662, trouwde (1692) met zijne nicht wilhelmina de witt, Mr. cornelis' dochter. Hij stierf in 1701, nalatende 3 kinderen.


Generatie 2.

Kinderen van Johan de Witt, Mr. Johans zoon.


1.Wendela maria de witt, geb. 1693, gest. 1709.

2.Johan de witt, geb. 1694, trouwde 1721 met maria catharina theresia van heydenrijk, stierf 1751, nalatende 3 kinderen.

3.Cornelis de witt, geb. 1696, trouwde 1718 met catharina wilhelmina van den honert, stierf 14 Oct. 1769, nalatende 7 kinderen.


Generatie 3.

Kinderen van Johan de Witt, Johans zoon.


1.Maria wilhelmina de witt, geb. 20 Maart 1723, ongehuwd overleden te Brussel, 14 Nov. 1798.

2.Johan de witt, geb. 22 Sept. 1724, overleden 30 Junij 1783.

3.Anna maria theresia de witt, geb. 1726, overl. 6 Oct. 1726.


Kinderen van cornelis de witt, johans zoon.


1.Mr. johan de witt, geb. 5 Dec. 1720, trouwde 22 Mei 1742 met abigaël constantia roos, welke stierf 18 Sept. 1752. Hij stierf 2 Nov. 1783, en heeft verwekt 3 kinderen.

2.Anna de witt, geb. 21 Junij 1722, jong gestorven.

3.Wilhelmina maria de witt, geb. 8 Oct. 1723, ongehuwd gestorven.

4.Een zoon, geb. 21 Sept. 1724, kort na de geboorte gestorven.

5.Herman de witt, geb. 12 Sept. 1725, overl. 24 Oct. 1725.

6.Mr. herman cornelis de witt, geb. 12 Sept. 1728, trouwde 7 April 1761 met magdalena cornelia buck, geb. 1 Maart 1742. Hij stierf 23 Jan. 1778, nalatende 2 kinderen.


{==516==} {>>pagina-aanduiding<<}

7.Anna cornelia de witt, geb. 29 Oct. 1729, trouwde 26 Junij 1770 met tieleman dirk van breugel, Griffier van het kwartier van Maasland, en Secretaris te Osch. Hij stierf zonder kinderen, 9 Dec. 1779. Zij hertrouwde 1781 met Mr. johan marten deutz, Schepen en Ontvanger te 's Hertogenbosch. Zij overleed 2 Oct. 1794 te Dordrecht, werwaarts zij, ziek zijnde, wegens 't beleg van 's Bosch door de Franschen, vertrokken was.


Generatie 4.

Kinderen van Mr. johan de witt, cornelis zoon.


1.Mr. cornelis de witt, geb. 20 Aug. 1743, trouwde 4 April 1784 met emmerentia van renten, weduwe bach, hebbende ééne dochter, margareta emmerentia bach, die in 1789 gehuwd is met den Heer van wolframsdorf.

2.Hester constantia de witt, geb. 3 Junij 1749, huwde met Mr. hendrik de roo van wulverhorst. Zij stierf, zonder kinderen, 25 Maart 1770.

3.Pieter constantijn de witt, geb. 20 Nov. 1750, overl. Junij 1756.


Kinderen van Mr. herman cornelis de witt, cornelis zoon.


1.Cornelis de witt, geb. 17 Mei 1772, overl. 12 Febr. 1773.

2.Maria de witt, geb. 19 April 1777, gehuwd 3 Sept. 1798 met Mr. hermanus pieter hoog, geb. 2 Jan. 1769, overl. 8 Dec. 1847, nalatende 2 kinderen.





Herman van Grafhurst.

Door P. Duys.

I.

Het tournooi.

Op een vroegen lentemorgen van het jaar 1225 beschenen de zonnestralen helder en vriendelijk, in de nabijheid van het

{==517==} {>>pagina-aanduiding<<}
grafelijk slot Rozendaal, eene vlakte, op welke een langwerpig vierkant plein was afgezet door een houten staketsel, met deuren aan de beide einden, en met opgaande zitplaatsen omringd. Nabij de ingangen stonden eenige tenten, door verschillende banieren onderscheiden.
Er zou daar een tournooi plaats hebben.
De vlakte was tot kampplaats, en de tenten waren tot verblijf voor de strijders bestemd, en de verheven zitplaatsen voor de adellijke toeschouwers. Te midden van die zetels stond aan de eene zijde eene soort van troon, waaraan het wapenschild van Gelre was opgehangen, en daartegenover, aan de andere zijde, een iets nog sierlijker troon voor de Koningin van het feest.
Weldra werd het rondom de kampplaats meer en meer levendig. Marskramers en verkoopers van fruiten en eetwaren kwamen uit de omliggende vlekken en steden met handkarren en manden, en stalden hunne versterkingen en ververschingen op tafels en in linnen tenten uit. De een na den ander kwamen de wapenkoningen en herauten aan, en de edelen die zich tot tournooi-ridders of kampvechters hadden aangeboden: van limburg, van bronkhorst, van goor, en anderen. Ook daagden de naar roem begeerige strijders op, die het wagen wilden deze vermaarde krijgers te bekampen. Van alom kwamen ridders van allerlei leeftijd op vurige rossen gezeten, en van heinde en verre in karossen en wagens vele edele vrouwen, de bloem van Gelre's jufferschap; en, te voet, ten deele joelend en zingend, geheele volkscharen aan. Eindelijk klonk het geroep: ‘De Graaf! de Graaf!’ en allen wendden de blikken naar den kant van Rozendaal, van waar men eene prachtige, met beeldwerk en verguldsel prijkende, door acht witte paarden getrokken, koets zag naderen, waarin gerhard van gelre en zijne gemalin waren gezeten, en die gevolgd werd door eene lange rij van edelen en dienaren, en een wagen met de kamerjuffers der doorluchte Gravin. Met het gejuich van: ‘Heil onzen Landsheer! heil onzen Graaf gerhard!’ werd deze luisterrijke stoet ontvangen.
Allengs werden nu de verschillende zitplaatsen ingenomen, en toen allen bezet waren, kondigden trompetten, trommels en cimbalen het begin van het wapenspel aan, terwijl de zes tournooi-strijders de kampplaats binnenreden, en ook hunne

{==518==} {>>pagina-aanduiding<<}
weêrpartijders, wier getal grooter was, aan de tegenovergestelde zijde verschenen, allen op strijdrossen gezeten, en gewapend van top tot teen.
De zes tournooi-ridders reden naar het midden der kampplaats; en uit de tegenpartij stapte een gelijk getal, door het lot aangewezen, vooruit. Elk hunner koos zijnen man, door diens schild met het einde van zijne lans aan te raken, en daarop keerden allen naar hunne plaatsen terug. Alles staarde naar de twaalf strijders, van welke vooral rudolf van goor en radewijn van gouwe, een edelman uit het Zutphensche, en gunsteling van gerhard, door hunne groote gestalten en reusachtige strijdrossen de oogen trokken. Hunne dapperheid en zeldzame ligchaamskracht hadden hen bij de ridderschap geducht gemaakt. Doch daarom te meer waren er onder de wederpartijders, die niets vuriger verlangden dan zich met hen te meten.
Graaf gerhard gaf het sein tot de opening van den strijd.
- Dappere ridders, doet uwen pligt! - riepen de wapenherauten met luide stem. De trompetten klonken, en de strijders renden met een geweld waarvan de grond beefde, op elkander aan. Men hoorde weldra het ijzer kletteren en schuren, de lansen knersen en spaanderen, en zag menig ridder, uit den zadel geligt, in zijne zware wapenrusting onzacht op de aarde nederstorten, en meer dan één bedwelmd liggen blijven tot hij, gewond of gekneusd, door zijne toeschietende dienaren werd opgerigt. De anderen rezen onverzeerd weder op, maar begaven zich teleurgesteld en verdrietig naar hunne tenten.
Van de tournooi-ridders was er geen enkele uit den zadel geligt. Daar klonk het trompetgeschal op nieuw, en werd beantwoord door de komst van een nieuw zestal ridders, tegenover welke de tournooihelden hunnen zege moesten handhaven.
De herauten deden hun geroep weder hooren, de trompetten gaven weder het sein, en andermaal renden de strijders op elkander aan, nagenoeg met denzelfden uitslag. Slechts één der tournooi-ridders werd ontzadeld en mat den grond; vijf hunner tegenpartijders werden overwonnen. Hij die nu tegen den kolossalen radewijn van gouwe had gekampt, stoof vele passen ver eer hij nederkwam, op eene wijze die vrij wat vrolijkheid bragt onder de menigte.

{==519==} {>>pagina-aanduiding<<}

Na nog een paar troepsgewijze rennen, en vervolgens een aantal afzonderlijke gevechten, die allen ten voordeele van de tournooi-ridders waren uitgevallen, scheen niemand meer genegen te zijn tot verderen kamp. Reeds meende men dat het tournooi ten einde was, toen het schel geluid eener trompet de komst van een nieuwen strijder aankondigde. De zoo onverwacht opgedaagde strijder reed de kampplaats binnen, en zijn krijgshaftig voorkomen deed een kreet van goedkeuring opgaan. Zijn naam bleef onbekend; maar zijn wapenbeeld was een anker met het devies: ‘Hoop en toekomst.’ Tot elks verbazing stapte hij regelregt naar den sterken radewijn van gouwe, en raakte met zijne lans diens schild aan.
Radewijn mat hem van het hoofd tot de voeten.
- Ik herken u - sprak hij, met verbeten woede - en 't ware mij liever als ik de lans tegen u konde opheffen, niet in spel, maar in ernst.
- Ik wil zulk een strijd niet uitlokken - antwoordde de ridder - maar indien gij lust hebt, ben ik altijd bereid mij met u te meten, te paard en te voet, met de lans en met het zwaard!
- Goed - hernam de ander. - Hoop maar niet mij te overwinnen; en zeg ook de hoop vaarwel op het bezit van agnes! - Zoo lang mijne hand het zwaard kan voeren, valt zij nimmer eenen landlooper ten deel.
De ridder antwoordde niet, maar wierp een vlammenden blik op zijn tegenstander, en reed in kalmte weder naar zijne plaats.
Er was radewijn alles aan gelegen zijn verworven roem te behouden; hij deed zich derhalve een versch paard en eene nieuwe lans brengen. Toen het sein werd gegeven, zag de menigte met ingchouden adem de strijders op elkander aanrennen. De schok was geweldig. De ridder der hoop waggelde in den zadel, toen de lans van radewijn hem trof; maar hij van zijnen kant trof dezen aan den hals met zulk eene kracht, dat radewijn schier geheel achterover zeeg, en door den ruk dien hij zijn paard gaf, ook dit deed tuimelen, zoodat ruiter en ros te gelijk nederstorteden.
Daar klonk het bazuingeschal ter eere van den overwinnaar, en de juichende menigte riep zijne zegepraal uit.
Radewijn was een oogenblik verdoofd van den val, maar

{==520==} {>>pagina-aanduiding<<}
rees toch terstond weder op, en zijn eerste blik was naar de zitplaatsen der Zuidzijde gerigt. Daar zag hij het gelaat eener jonkvrouw van blijdschap stralen over zijne nederlaag. Dit maakte hem woedend; de tanden op elkander knersende, wendde hij zich om en zocht zijnen overwinnaar, en zou dien welligt in blinde drift met het zwaard hebben aangevallen, maar de ridder met het anker was reeds naar zijne tent teruggekeerd.

- Wat dunkt u, agnes! van dien onbekenden kampvechter? - vroeg een edelman op eene der hoogere zitplaatsen aan de naast hem gezeten jonkvrouw, wier zigtbare vreugde Radewijn's woede had opgewekt.
- Wie zulk een tegenpartijder overwint - was haar antwoord, terwijl zij sterk bloosde - mag wel de dapperste onder de dapperen heeten!
- Bij St. joris! dat mag hij! - riep de ander vol geestdrift uit; - ik schat hem de hoogste eer waardig, en als hij ooit op het slot te Koevorden komt, zal hij op de hoogste plaats zitten aan mijnen disch.
Die dat zeide, was rudolf, de Graaf van Koevorden, en zij tot welke hij sprak, was zijne dochter agnes, eene twintig-jarige maagd van uitstekende schoonheid. Haar gelaat, van den fijnsten, edelsten vorm, werd door bruine lokken beschaduwd, en uit hare oogen blonk een rijkdom van gevoel en liefde.
Rudolf had met zijne dochter eenige dagen op het slot van den Heer van keppel doorgebragt op zijn terugtogt naar Drenthe, en van de gelegenheid gebruik gemaakt om als aanschouwer het tournooi bij te wonen.
Den volgenden dag ging het kampspel voort, en na den afloop werden door de schoone dochter van den Heer van bronkhorst, die tot koningin van het feest was verkozen, de overwinnaars bekroond.
Toen dit gebeurde was echter de ridder met het anker niet onder de aanwezigen. Laten wij zien wat daarvan de oorzaak is geweest.
De ridder stond in de taverne te Arnhem, waar hij zijnen intrek had genomen, juist gereed om zich naar de tournooiplaats te begeven, ten einde den afloop te zien, en den prijs die hem

{==521==} {>>pagina-aanduiding<<}
toekwam, te ontvangen, toen een jongman de taverne binnentrad en naar hem vroeg. De ridder trad uit den drom der gasten te voorschijn, en zag den jongman voor zich staan, in een korten bontkleurigen overrok, met eene harp in de hand. Het was een Boheemsche meistreel, die, door de Nederlanden zwervende, naar het tournooi was gekomen, om zijne gaven te doen hooren en nieuwe stof voor romancen op te doen.
- Ha, zijt gij het, mijn waarde! - sprak de ridder - waarmede kan ik u van dienst zijn?
- Heer! - was het antwoord - gisteren avond hebt gij mij, toen die dronken ridders mij mijne harp wilden ontnemen, al genoeg dienst gedaan, door mij te beschermen. Dankbaarheid spoort mij aan u thans eene kleine dienst te komen bewijzen.
- Het verheugt mij - hernam de ridder - u te hebben kunnen beschermen, want zulk eene dankbaarheid voor eene kleinigheid vindt men slechts bij edele harten. Maar zeg mij spoedig, welke dienst komt gij mij aanbieden?
- Ik wilde gaarne onbeluisterd met u spreken - hernam de meistreel.
- Hier - antwoordde de ridder - zal dat bezwaarlijk gaan, maar volg mij naar buiten.
Beide gingen de straat op.
- Gisteren avond - begon de meistreel - begaf ik mij naar het grafelijk slot om mijne liederen te zingen, wijl er velen der edelen, die het tournooi bijwoonden, genoodigd waren. Daar de maaltijd nog niet was afgeloopen, moest ik wachten, en dewijl het mij onder de snappende pages verveelde, ging ik naar buiten in de frissche lucht. Juist toen ik mij onder de poort bevond, zag ik twee reusachtige ridders naderen, van welke ik den eenen dadelijk herkende voor uwen verwonneling. Eer zij de poort binnentraden, bleven zij in mijne nabijheid staan. Daar ik u hoorde noemen, werd ik aandachtig, te meer omdat zij op een geheimzinnigen toon spraken. Ik kon echter elk woord verstaan, en besloot mij schuil te houden, wijl ik hoopte iets te vernemen dat u dienstig kon zijn.
- Rudolf! - zeide de eene - betoon u thans mijn vriend. De bekoorlijke agnes moet de mijne worden. Ik vrees echter voor dien ridder van het anker. Wie hij is weet ik;

{==522==} {>>pagina-aanduiding<<}
maar dat is voor u hetzelfde. Haar vader, toen ik om hare hand vroeg, heeft mij afgewezen met de verklaring: dat zij mij niet begeerde tot echtgenoot. Gij weet echter dat ik zonder haar niet kan leven. Ik ken mij-zelven niet meer - en ben er de man niet naar, om mij in mijne begeerten te laten dwarsboomen. Met eede heb ik gezworen, dat zij de mijne zal zijn. Thans zie ik er middel op om mijn doel te bereiken. Zij is met haren vader op het tournooi; maar reist morgen af met een klein gevolg van dienaren. Nu kan ik haar onderweg overvallen, en naar mijn slot voeren, waar ik haar wel dwingen zal, om mij hare hand te reiken.
- Die schurk! - riep de ridder uit, en sloeg de hand aan zijn zwaard.
- En nu, rudolf! - ging de spreker voort - als gij mijn vriend zijt, dan help mij. Ik heb maar vier dienaars bij mij, en dat is te weinig om het geleide aan te vallen en bezig te houden, en te gelijk de schoone agnes te ontvoeren. Gij moet mij dus bijstaan, mijn vriend!
- Radewijn! - sprak de ander - gij weet dat ik in al wat mij mogelijk is, u met goed en zwaard ter dienste wil staan; maar in het gebied van Graaf gerhard zich aan vrouwenroof schuldig te maken, en misschien bloed te vergieten - dat zijn erge dingen. Voor een dolenden ridder moge het geraden zijn u hierin te helpen, maar de Graaf van Goor kan zijne veiligheid en zijn onbevlekten naam niet op het spel zetten voor den hartstogt van een ander, al is die ook mijn vriend.
- Welnu - hernam de eerste - agnes zal toch de mijne worden: ik zal den aanslag dan uitvoeren met eenige huurlingen.
- Als gij die dwaasheid volstrekt begaan wilt - was 't antwoord - zal ik 't u niet beletten, en wensch u veel geluk.
- Daarop - zoo besloot de meistreel - verdwenen zij, en overtuigd dat gij bij de zaak belang hebt, vroeg ik sedert van morgen alom naar u; doch eerst vóór een uur gelukte het mij te vernemen dat uwe edelheid zich in deze taverne bevond.
- Die laaghartige schelm! - riep de ridder uit, sidderend van bedwongen woede. - Hij heeft de rekening buiten den waard gemaakt! - Ik dank u, brave zanger! gij hebt mij

{==523==} {>>pagina-aanduiding<<}
méér dan het leven behouden. Zeg mij uwen naam, opdat ik wete aan wien ik zoo groote verpligting heb.
De Bohemer noemde hem dien.
- Wanneer gij ooit - hernam de ridder, hem de hand reikende - hulp behoeft, dan kunt gij op mij rekenen. - Nu moet ik spoedig maatregelen nemen om dien helschen aanslag te verijdelen.
Na afscheid van den meistreel te hebben genomen, ging hij in de taverne om zijn dienaar bevelen te geven, en snelde toen met haastige schreden de straat op.

II.

De aanslag.

Graaf rudolf van koevorden verliet terstond na den afloop het tournooi. Agnes zat met twee harer kamerjuffers in een zwaren door forsche paarden getrokken wagen. Daar naast reed haar vader met enkele ridderknapen, terwijl eenige dienaren de achterhoede uitmaakten. Dit reisgezelschap had reeds eene halve dagreis afgelegd en bevond zich in de nabijheid van Voorst. Hier liep de zandweg een half uur ver door eiken kreupelhout, en daar destijds de wegen zeer onveilig waren, en er voorbeelden bestonden dat rondzwervende ridders, dic eene soort van rooversleven leidden, met een aantal handlangers zulke reisgezelschappen, bij welke zij geld of kostbaarheden vermoedden, aanvielen, gaf rudolf bevel, om zoo snel mogelijk voort te rijden, en zag hij oplettend naar alle zijden rond.
Toen zij een dwarsweg bereikt hadden, die door het houtgewas naar een verwijderd dorp geleidde, ontroerde hij niet weinig, daar hij op dien zijweg een ridder, van top tot teen geharnast, en een tiental minder gewapenden, van zwaard en lans voorzien, onbewegelijk zag staren naar den grooten weg. ‘Spoed u, rijd sneller!’ riep hij den knecht toe die den wagen mende; maar meteen zag hij de verdachte bende zich in beweging stellen. Hij begreep volkomen den omvang van het gevaar dat de zijnen bedreigde als het zwak geleide wierd aangevallen, en dreef daarom nogmaals tot spoed aan. De dappere rudolf kende voor zich-zelven geene vreeze, maar de

{==524==} {>>pagina-aanduiding<<}
gedachte aan zijne dochter deed hem beven. Hij hield zich intusschen gereed, om, bij een aanval, van zijne wapenen een goed gebruik te maken: want hoe klein de hoop ware om deze bende te weêrstaan, hij was er de man niet naar om zonder strijd de prooi van een bandietentroep te worden. Toen hij weder omzag, bleek hem, dat de verdachte lieden hen volgden, en meer en meer veld wonnen. De wagen kon ook schier niet anders dan stapvoets door het dikke zand voort. Eindelijk werd de weg harder, maar ook zoo vol kuilen en gaten, door de laatste overstrooming veroorzaakt, dat men nog minder vorderde, en - weldra hadden de vervolgers hen bereikt. Graaf rudolf wendde zijn ros, doch naauwelijks had hij, hunne dreigende beweging ziende, den tijd zijn visier te doen vallen, want op hetzelfde oogenblik riep de aanvoerder der bende: ‘Valt aan!’ en zag de Graaf er meer dan een op hem aandringen. Zijne dienaren gedroegen zich wakker, en er begon een hevig gevecht. Rudolf verdedigde zich met leeuwenmoed tegen den vijandelijken hoofdman. Intusschen had de knecht die den wagen mende, de beradenheid om, in weerwil der tegenkanting van agnes, die haren vader niet wilde achterlaten, de zweep over de paarden te leggen, en zoo snel mogelijk voort te rijden. De vijandelijke ridder bespeurde dit. ‘De wagen! de wagen!’ riep hij, en nu snelden een viertal der zijnen het rijtuig na. Zoo ras Graaf rudolf dit zag, sidderde hij voor het lot zijner dochter. Alles vergetende, wendde hij plotseling zijn ros om haar na te ijlen. Doch de aanvoerder der bende, dit doel vermoedende, sprong hem voorbij en versperde hem den weg, terwijl rudolf's dienaren nog wanhopig met de overmagt streden. De Graaf was woedend, en verzamelde al zijne kracht om zijnen tegenstander een doodelijken slag toe te brengen, doch op hetzelfde oogenblik ontving hij van een der bende, die zijn
aanvoerder was ter hulp gesneld, eenen stoot in den rug, die hem voorover uit den zadel deed vallen. Nu werd hij overweldigd en gebonden. De aanvoerder der bende trad op hem toe.
- Heer Graaf! - vroeg hij - weet ge in wiens handen gij u bevindt?
- In die van een ellendigen struikroover - was het antwoord - wien mijn zwaard bloedige rekenschap zal vragen van dit gepleegd verraad.

{==525==} {>>pagina-aanduiding<<}

- Op een anderen tijd, Graaf rudolf! - hernam de ander spottend - zou die bedreiging iets kunnen beteekenen; maar thans hangt gij af van de genade van radewijn van gouwe.
- Ha, verraderlijke schelm! ik bedroog mij dus niet; ik herkende u aan de stem.
- Gij hebt ze althans meermalen gehoord; doch toen klonk zij smeekend. Thans zal zij u bevelen. - Dit zeggende opende de onbeschaamde geweldenaar zijn visier.
Graaf rudolf staarde in het kwaadaardig lagchend gelaat. Onwillekeurig wilde hij naar zijn zwaard grijpen, maar ondervond met smart zijne magteloosheid.
- Wees bedaard, Heer rudolf! - sprak de ander. - Als gij redelijk wilt zijn, schikt zich alles in vrede en vreugde. Ik kan niet leven zonder uwe dochter, en heb gezworen haar te bezitten. Gij hebt niet wèl gedaan met mij af te wijzen: geef mij hare hand, laat zij er in toestemmen mijne gade te worden, en gij zijt vrij. In stede van vijandig tegen elkander over te staan, vieren wij eene luisterrijke bruiloft.
- Nooit - riep rudolf met hevigheid uit - wordt mijne dochter de vrouw van een booswicht als gij!
- Zij zal en moet! - antwoordde radewijn. - Het is uwe schuld dat ik tot dit uiterste kwam; maar eenmaal zoo ver gegaan, deins ik voor niets terug om haar te dwingen.
- Gij zult haar niet dwingen, booswicht! - riep de Graaf, sidderende van toorn. - Het bloed van rudolf van koevorden vloeit door hare aderen; zij zal veeleer sterven, dan gedwongen de vrouw worden van een verachtelijken struikroover!
Radewijn, die zich eerst bedwongen had, werd nu bleek van woede. Misschien zou het Graaf rudolf slecht genoeg vergaan zijn, indien zijn vijand geene groote haast had gehad om zijn aanslag ten einde te brengen.
Terwijl dit voorviel was de wagen in de magt gekomen van de vier huurlingen die hem waren nagesneld. Zij hadden de paarden in de teugels gegrepen, en waren gereed hem weg te voeren, toen er eensklaps een nieuwe aanvalskreet opging, doch van geheel andere stemmen, boven welke agnes er eene hoorde die haar schier deed bezwijmen van hoop en vreugde. Met lossen teugel kwam de ridder van 't anker, met een tiental volgelingen, op de strijdplaats aan. Radewijn zag op en herkende zijnen vijand. Toen uitte hij een hevigen vloek; want

{==526==} {>>pagina-aanduiding<<}
het getal der aankomenden ziende, begreep hij dadelijk dat alles voor hem verloren was. ‘Wee dien ellendeling!’ brulde hij, en een oogenblik scheen hij den strijd te willen wagen; maar zijn verstand kreeg weldra de overhand; hij koos de verstandigste partij, gaf zijnen handlangers een sein, en verdween met hen in een zijweg van het bosch. De aangekomenen vervolgden hen niet; hunne paarden waren daartoe ook te moede. Graaf rudolf werd dadelijk van zijne banden bevrijd. Agnes sprong van den wagen, die op den weg was blijven staan, en snelde naar haren vader, dien zij luid snikkend in de armen viel. Zij wierp een dankbaren blik op den ridder. Hevigen schrik en angst had zij uitgestaan; maar zij had zich geweld aangedaan, om tegenover radewijn en diens handlangers, hare waardigheid en tegenwoordigheid van geest te bewaren. Op het slot Koevorden had zij belegeringen en gevaren bijgewoond, welke haar geleerd hadden de geestkracht niet geheel te verliezen, bij tooneelen die eene dame onzer dagen van schrik zouden hebben doen sterven.
Met blikken vol bezorgdheid liet de ridder van het anker zijn oog op agnes rusten, en een paar malen fluisterde hij haar eenige woorden toe.
- Dappere Ridder! - sprak rudolf, toen hij zag aan wien hij zijne redding had te danken - eergisteren was ik getuige van uwe zeldzame riddergaven, en gevoelde voor u de hoogste achting; maar heden ben ik door uwe edelmoedige hulp met de grootste dankbaarheid aan u verbonden; gij hebt mij, en wat mij het dierbaarste op de wereld is, mijne dochter, uit de handen van een booswicht gered. - Was het toeval, Heer! dat gij u op onzen weg bevondt?
- Geenszins, Graaf! - was het antwoord - ik ontdekte dat radewijn van gouwe het plan had om uwe dochter te ontvoeren. Dit deed mij besluiten u te waarschuwen, en aan te bieden om u te geleiden; doch gij waart reeds vertrokken. Thans bleef mij niets over dan u met eenige lieden, die ik in der ijl verzamelde, na te snellen; en ik acht mij gelukkig, dat ik niet te laat ben gekomen.
- Het nemen van zoo veel moeite voor ons, die u vreemd zijn, maakt mijne verpligting nog grooter, Heer! - hernam de Graaf. - Hoe zal ik u dit ooit vergelden?
- Ik acht het mijn ridderpligt ieder in uwen toestand te

{==527==} {>>pagina-aanduiding<<}
hulp te komen, edele Graaf! maar thans had ik eene bijzondere reden; want ik ken u. Gij zijt mij niet zoo vreemd als gij meent. - Uwe tweede vraag zal ik straks beantwoorden - zeide hij met ontroering. - Maar laat ons hier niet langer toeven, want uwe edele dochter zal zeer geschokt zijn door al het gebeurde, dat te vreeselijk is voor de oogen eener teedere jonkvrouw. Ik zal u met mijne lieden vergezellen tot het naaste dorp; dan zullen de booswichten het niet wagen hunnen aanslag te hervatten.
- Ik neem met dankbaarheid uw aanbod aan, dappere Ridder - antwoordde de Graaf.
Agnes beklom weêr den wagen, men zette zich in beweging, en binnen een uur had men het dorp Voorst bereikt. Bij een eenvoudig huis, dat de eenige dorpsherberg uitmaakte, spande men af, om menschen en paarden rust te geven, hetgeen vooral noodig was voor agnes en hare ter dood toe verschrikte kamerjuffers, maar het meest voor een paar dienaren des Graven, die ernstig, hoewel niet gevaarlijk waren gewond.
Nadat door een monnik in genees- en heelkunst ervaren, die door den waard gehaald werd, voor de gewonden gezorgd was, begaven Graaf rudolf, de onbekende ridder en agnes zich naar het eenige afzonderlijk vertrek, dat de herberg aanbood; de overigen bleven in de gelagkamer en gedeeltelijk buiten bij wagen en paarden.
Naauwelijks waren zij binnengetreden of de Graaf, die reeds een paar malen den ridder en agnes had hooren fluisteren, zag met bevreemding hen een dier blikken wisselen welke eene vertrouwelijke bekendheid aanduiden.
- Hoe, agnes! - vroeg hij - hebt gij den ridder meermalen ontmoet?
Het meisje werd vuurrood.
- Hij zal het u zeggen, mijn vader! - stamelde zij.
Met nog grooter verwondering staarde de Graaf thans den ridder aan. Deze sloeg het visier terug.
- Kent gij mijne trekken niet, Heer rudolf? - vroeg hij.
De Graaf nam hem naauwkeurig op.
- Ik meen - zeide hij nadenkend - u meer gezien te hebben.
- Toen gij mij vroeger zaagt - hernam de ridder - was ik door ziekte vermagerd.

{==528==} {>>pagina-aanduiding<<}

- Ha, nu herken ik u! - riep rudolf uit - gij zijt herman van grafhurst, die eens op uwe reis door Drenthe ziek aan den weg zijt blijven liggen...
- En - viel de ridder in - met zoo veel barmhartigheid op uw slot ben verpleegd, dat ik u en de uwen als de redders van mijn leven beschouw.
- Gij hebt dit thans meer dan drievoudig vergolden, Heer herman! - antwoordde de Graaf.
- Het verheugt mij om ééne reden, Heer Graaf! dat gij mijne kleine dienst zoo hoog mij aanrekent, want ik heb veel van uwe goedheid te vragen.
- Wat gij mij vragen wilt, is u vooraf toegestaan, edele Heer! zoo 't in mijne magt staat uwen wensch te voldoen. Zeg mij vrij wat u op het hart ligt.
- Moge uwe belofte u niet berouwen, Heer Graaf! Ik zal alles wat mijn persoon en lotgevallen betreft, u mededeelen, opdat gij mijne handelingen welligt met verschooning moogt beoordeelen.
- Mijn vader - zoo begon hij - die van buitenlandschen oorsprong was, een verre bloedverwant van den Landsgraaf lodewijk van thuringen, bezat in Salland, door aanhuwelijking, een burg met vele goederen; doch door twisten met den Bisschop van Utrecht verloor hij het leven; en bijna al zijne bezittingen werden aan een ander toegekend. Ik was toen nog een knaap. Kort daarna begaf ik mij naar het hof van Thuringen, en trad in dienst van den Landsgraaf. Doch na een verblijf van eenige jaren kreeg ik begeerte om mijn geboorteland weder te zien, en begaf mij op reis. Eenige stukken gronds waren mij nog uit de vaderlijke nalatenschap overgebleven, en deze wilde ik tevens te gelde maken en dan naar Thuringen terugkeeren. Onderweg werd ik in Drenthe ernstig ziek, sleepte mij nog een eind wegs voort, doch zoo als gij weet bleef ik eindelijk aan den weg liggen, en werd door uwe goedheid in uw huis opgenomen en verpleegd. Toen ik, na hevige koortsen, het eerst tot heldere bewustheid ontwaakte, zat uwe dochter als een weldoende engel aan mijne sponde, en sedert dat oogenblik bleef baar beeld onuitwischbaar in mijn hart geprent. Later, toen ik bijna hersteld was, zag ik haar in uwe veelvuldige afwezigheid nog dikwijls. Ik leerde haar edel en Godvruchtig hart kennen, en zag hare

{==529==} {>>pagina-aanduiding<<}
engelachtige goedheid jegens allen die haar omringden: haar medelijden en hulpvaardigheid voor armen en ongelukkigen. Dit deed mijne liefde gepaard gaan met diepe vereering - en hoe verrukt was ik, toen het mij niet verborgen bleef dat ook haar hart naar den vreemden ridder neigde. In een oogenblik van overvloeijende liefde ontsloot ik haar het mijne, en zag mijn onuitsprekelijk gevoel met wedermin beantwoord. Sinds zijn onze harten voor altijd verbonden, en weten wij dat buiten elkander geen waar geluk op aarde voor ons te vinden is.
Agnes had bevende van verlegenheid en ontroering het vertrek verlaten.
Ontevreden fronste Graaf rudolf de wenkbraauwen.
- Hoe, Heer herman! - riep hij uit - dien ik zoo rondborstig als dapper geloofde! - hebt gij het hart der dochter durven stelen, zonder voorkennis van haren vader, die u niets dan welwillendheid had bewezen; en is het ridderlijk gehandeld deze zaak zoo lang verborgen te houden? Ook agnes heeft mij daardoor strafbaar beleedigd!
- O, zij heeft geene schuld; maar hoor mij verder, Graaf! eer gij mij veroordeelt. - Toen wij, na de openbaring onzer gevoelens, in weerwil van ons-zelven aan hart en mond ontvloeid, met meer kalmte naar onze hoop in de toekomst vroegen, vreesden wij dat gij uwe dochter niet aan een armen ridder zoudt geven, die zelfs niet eenen burg bezat om haar tot woonplaats te strekken. Wij durfden het niet wagen uwe goedkeuring over onze liefde af te smeeken; maar hoopten op betere omstandigheden. Door mijn zwaard wilde ik mij roem en bezitting verwerven, om dan zonder blozen hare hand van u te komen vragen. Zij beloofde mij hare trouw, en verklaarde, eer den sluijer te zullen aannemen dan een ander hare hand te geven. Zoo wilden wij vooreerst onze liefde nog in de diepte onzer harten bewaren. Niemand droeg er kennis van dan eene harer dienaressen. Toen reisde ik af. Ik had in mijne ziekte de gelofte gedaan om naar het Heilige Land te trekken en tegen de ongeloovigen te strijden; doch eerst zou ik mij nog een jaar in het Geldersche ophouden, waar het overschot van mijns vaders bezittingen lag. Daar ik geene hoop had agnes weder te zien vóór ik uit het Heilige Land terugkwam, indien dit ooit gebeurde, was ons afscheid treurig.

{==530==} {>>pagina-aanduiding<<}
Toen ik mij in het Geldersche bevond, werd de grootste onrust en vreeze in mij opgewekt, daar ik vernam dat radewijn van gouwe om agnes' hand had gevraagd; doch het stelde mij gerust toen ik hoorde dat hij was afgewezen. Ik heb hem eenige malen aan het hof van Graaf gerhard ontmoet, en daar hij van mij vernam dat ik in mijne ziekte op uw slot was verpleegd, schijnt hij wantrouwen te hebben opgevat, en heeft hij - hoe weet ik niet, misschien door de dienares die van onze liefde kennis droeg - de betrekking tusschen agnes en mij ontdekt. Sedert betoonde hij zich mijn bitteren vijand. Daar ik mij juist in de nabijheid van Rozendaal bevond, toen het tournooi ophanden was, had ik lust het bij te wonen, zonder deel er aan te nemen. Hoe was ik verbaasd, Heer rudolf! toen ik onder de toeschouwers ook u en de edcle jonkvrouw bespeurde. Ik durfde agnes echter niet naderen, want onze ontroering zou ons geheim verraden hebben. Toen ik radewijn op het tournooi zag verschijnen, kon ik den lust niet weêrstaan hem, ware 't mogelijk, te vernederen. Ik wilde gisteren den afloop van het tournooi, en agnes nog eens onder de aanwezigen zien, toen ik door een meistreel, die mij kende, den tegen agnes beraamden, door hem uit een beluisterd gesprek ontdekten aanslag vernam. - Uwe gunstige gezindheid omtrent mij, Heer Graaf! heeft thans mijnen schroom verdreven, en ik waag het u te smeeken: veroorloof dat agnes en ik elkander beminnen, en geef mij hare hand, wanneer ik veilig terugkeer, niet enkel met roem, maar ook met middelen om haar een huis in te rigten naar haren staat. Uwe goedkeuring en de zekerheid dat agnes mijne verloofde is, zal mij moed en kracht geven in den strijd tegen de ongeloovigen, en ook als de dood mij naderen mogt, mij eene zoete vertroosting
zijn.
- Heer herman! - sprak de Graaf op welwillenden, eenigzins bewogen toon - uwe mededeeling heeft mij een weinig verzoend met uwe geheimhouding; gij hebt wèl gedaan thans openhartig te spreken; doch mijn antwoord eischt beraad, en ik moet met agnes spreken. Wilt gij ons vergezellen naar Koevorden?
- Hoe gelukkig zou ik dan zijn! - antwoordde herman - doch binnen weinige dagen vertrekken nog eenige ridders uit het Geldersche naar het Oosten, en aan hen zoude ik, volgens gemaakte afspraak, mij aansluiten.

{==531==} {>>pagina-aanduiding<<}

- Dan is het beter - hernam Graaf rudolf - dadelijk een besluit te nemen. Wilt gij mijne dochter, die zich verwijderd heeft, terugroepen?
Herman snelde met blijde hoop in het hart naar een vertrekje waar agnes zich bij hare dienaressen bevond.
- Moed, mijne liefste! - fluisterde hij, hare hand drukkende - de Graaf weet alles, en de welwillendheid die hij toont, geeft mij goede hoop.
- God geve dat alles zich schikke! - zuchtte zij - als ik u voor altijd verloor zou ik sterven!
Schoorvoetend en beschaamd trad agnes het vertrek weêr binnen. Zij durfde hare oogen niet opslaan, maar hield die strak op den grond gevestigd; haar gelaat was vuurrood van eerbare schaamte.
Toen herman na verloop van een half uur, op verzoek van den Graaf, in het vertrek terugkwam, vond hij agnes met tranen in de oogen, maar den glans van de innigste blijdschap op het gelaat, met het hoofd tegen haar vaders schouder leunen. De Graaf leidde haar naar herman toe, legde hunne handen in elkander, en sprak bewogen:
- Herman! ik heb u genoegzaam leeren kennen als een voortreffelijk ridder en niet minder voortreffelijk mensch. Dat is alles wat noodig is om mijn besluit te bepalen. Bezit gij niet vele goederen, de mijne zullen voor u beide genoeg zijn. Agnes' hart klopt alleen voor u, en ik geef haar u gaarne met vol vertrouwen. Ik heb vele vijanden, en leef in gestadig gevaar - het zal mij eene groote gerustheid zijn haar onder de hoede van zulk een goed beschermer te weten. Als de Heer u behouden uit het Heilige Land doet wederkeeren, zal zij uwe gemalin worden. Het is mijn dierbaarste schat dien ik u geef; houd haar altijd in waarde!
- Dank, mijn weldoener! - riep herman uit. - Ik zweer u dat ik haar eeren en bewaken zal, méér dan mij-zelven; méér dan mijn oogappel; als het grootste en heiligste geschenk van God.
De sterke man stortte tranen, en ook agnes weende, maar door overmaat van geluk.
- Mijn vader! - sprak zij - hoe gelukkig maakt gij ons!
Er werd nog veel besproken, en het vertrekjen in de dorpsherberg was het tooneel van eene onbeschrijfelijke, maar, helaas!

{==532==} {>>pagina-aanduiding<<}
kortstondige vreugde, want weldra sloeg het scheidensuur, dat te smartelijker was nu hunne gelukszon zoo glansrijk was opgegaan. Als om hen te beduiden dat het oogenblik van vaarwel gekomen was, sprak Graaf rudolf:
- Ik besef het, herman en agnes! dat het scheiden thans zwaar is; maar uwe gelofte, Ridder! is heilig: zonder die getrouw volbragt te hebben, zou er geen zegen rusten op uwen echt. Ga dus moedig de gevaren tegen die u wachten, mijn vriend! Wij zullen voor u bidden. God zal u beschermen, en het wederzien zal zoet en heilrijk zijn!
Nu liet hij hen alleen; want hij begreep hoe zeer hunne harten behoefte hadden zich voor elkander uit te storten.
Zij bragten een dier oogenblikken door waarin het menschelijk hart jaren doorleeft. Iets werd aan de bitterheid der scheidenssmart ontnomen door de blijde hope der toekomst, welke zich daartusschen mengde. Na een roerend afscheid keerde herman met zijne mannen op zijnen weg terug. Hij zag nog dikwijls om. Agnes staarde hem zoo lang mogelijk na. Nog een paar malen wenkte men elkander toe, en toen werd hij door eene kromming van den weg aan haar gezigt onttrokken. Ook het reisgezelschap van den Graaf van Koevorden begaf zich eenige oogenblikken later weder op weg, en bereikte den volgenden dag, zonder verderen tegenspoed, Koevordens slot.

III.

De raadsman.

Het was in het jaar 1226. Graaf gerhard zat in een ruimen, met snijwerk versierden armstoel in eene zaal van zijn slot te Rozendaal. Zijn hoofd was gedekt met een prachtige, met edelsteenen versierde kaproen; overigens droeg hij een ruim fluweelen kleed of rok zonder knoopen, doch vastgemaakt met een gordel, die met gouden en juweelen ornamenten prijkte. Om den hals hing een kostbaar snoer, aan welks uiteinde op de borst een edele diamant hing. Voor hem stond eene ebbenhouten tafel met verschillende perkamenten bedekt, waartusschen ook eenige geschreven boeken lagen. De Graaf las echter niet. Als er eene deur geopend werd, luisterde hij als of hij iemand wachtte. Eindelijk trad een edelman

{==533==} {>>pagina-aanduiding<<}
in prachtig gewaad de zaal binnen, en groette den Graaf eerbiedig.
- Wees welkom, welbeminde raadsman! - sprak de Graaf, met een wenk den binnentredende uitnoodigend, om bij hem aan de tafel in een der reusachtige stoelen plaats te nemen. - Wij hebben naar uw bijzijn verlangd, Heer van gouwe! - ging hij voort, toen de ander gezeten was - daar wij uwen wijzen raad behoeven in eene zaak waaromtrent een haastig besluit moet genomen worden. - Ik ontving heden van den Bisschop van Utrecht een belangrijken brief. - Zoo als gij weet, heeft rudolf de kastelein van Koevorden in Groningen een opstand tegen den Burggraaf bevorderd, en zich in die stad geworpen, en heeft de Bisschop zich in dien twist gemengd, en rudolf uit Groningen doen verdrijven. Ook weet gij voorzeker dat rudolf op nieuw in Drenthe, Steinfurt en Goor een leger heeft verzameld om andermaal op Groningen aan te rukken; dat de Bisschop door eene afdeeling Sallandsche ruiters getracht heeft hem nabij Ommen tegen te houden, doch hierin niet is geslaagd, daar zijne ruiters het onderspit hebben gedolven.
- Dat alles is mij bekend, Heer Graaf! - was het antwoord.
- Maar wat u niet bekend is - hernam de Graaf: - de Bisschop heeft een talrijk leger verzameld om den Kastelein tot onderwerping te dwingen. En wat ons nu in groote bekommering brengt: de hoogwaardige Heer dringt mij, om - gelijk reeds vele andere edelen, en daaronder Graaf floris van Holland, beloofd hebben - hem met mijne hulpbenden bij te staan; - doch lees zelf, Heer radewijn! - En hij reikte hem het met een zwaar zegel voorziene perkament over.
Radewijn doorlas het stuk met aandacht, reikte het daarop weder aan gerhard, en gaf toen tot het navolgende gesprek aanleiding, met de vraag:
- Wat is uw voornemen in dezen, edele Graaf?
- Ongaarne zou ik mij in eenen twist mengen die mij niet aangaat. Het Bisdom zelf heeft ons Graafschap reeds genoeg onrust en schade veroorzaakt, om ons te doen wenschen, niet weêr door den kerkvoogd in eenen oorlog gewikkeld te worden.
- Ik besef dat uwe edelheid, wiens Christelijke Godsvrucht

{==534==} {>>pagina-aanduiding<<}
meer het geluk en de welvaart uwer onderdanen dan den krijgsroem bemint, gaarne de rust, die thans heerscht, zoudt willen doen voortduren, en dat zou voor het Graafschap ook wenschelijk zijn; maar men moet somtijds een kortstondigen krijg zich getroosten om een langdurigen vrede te verwerven. Nog niet lang bestaat de vrede met het Bisdom, en het is voor het Graafschap van het hoogste belang dien te bestendigen. Ik zie uit den brief van den Bisschop dat hij reeds, behalve op de hulp van Graaf floris, ook op die van de Heeren van amstel, van woerden, van teylingen, en anderen kan rekenen, en als dezen zich aan zijne zijde scharen, zullen nog vele anderen hun voorbeeld volgen....
- En wat meent gij zal het gevolg wezen als ik mij aan den krijg onttrek?
- Dat de Bisschop zeer verstoord zal zijn, en zoodra mogelijk eene nietige omstandigheid misschien, die zich zoo ligt voordoet, tot een voorwendsel zal gebruiken om u zijn ongenoegen te doen gevoelen. Uwe edelheid weet bij ondervinding dat het vermogen niet gering is van een kerkvorst, wiens wereldlijke magt gesteund wordt door zijn geestelijk gezag.
- Maar, Heer radewijn! laten wij de zaak ook eens omkeeren. Als ik met den Bisschop optrek, zal ik dan niet evenzeer Graaf rudolf en de Drenthers, die mij altijd goed gezind waren, tot vijanden maken, en wanneer het Stichtsche leger het onderspit delft, in mijn gebied zien vallen om zich te wreken. Schat de magt en vermetelheid der Drenthenaren, die met hart en ziel even sterk aan rudolf verkleefd als den Bisschop vijandig zijn, niet te gering, Heer radewijn! - Ik wenschte daarom zéér, hoewel ik den Bisschop achting en genegenheid toedraag, dat ik en mijn volk in dit ellendig krijgsrumoer onzijdig mogt kunnen blijven!
- Uwe edelheid heeft alle reden tot dien vromen wensch; maar ik geloof dat aan de zijde van den Bisschop weinig voor Gelre te duchten is. De Drenthers liggen niet onmiddellijk aan uwe grenzen, en hebben te veel vijanden om niet genoeg werk te vinden in de verdediging van hun eigen grond. Ook zouden zij het niet wagen eene sterkere magt, gelijk die van Gelre, aan te tasten. Bovendien schijnt mij de zaak van den Bisschop die van een heer tegen zijnen oproerigen leenman; uwe edelheid vergeve mij dat ik hierin eenigzins anders denk;

{==535==} {>>pagina-aanduiding<<}
maar naar mijn gevoelen had de kerkvorst wel regt om tusschen beide te treden in den twist tusschen rudolf en den Burggraaf van Groningen, te meer daar rudolf de bezittingen van zijn leenheer niet had geëerbiedigd; en gewis zullen alle edelen, die voor den Bisschop het zwaard trekken, dit doen in de overtuiging dat het is voor de zaak der Kerk, des regts, en der wettige orde, en zóó zal ook de geheele wereld het beoordeelen.
- Als ik van de regtvaardigheid van 's Bisschops zaak overtuigd ware, zou dit mijne keus beslissen, en mij alle bedenkingen doen ter zijde stellen....Gij zoudt ons dus aanraden mij aan 's Bisschops zijde te plaatsen, en met de edelen hem toegedaan, naar Drenthe op te rukken?
- Dat durf ik niet bepaald aanraden, doorluchte Heer! Ik heb maar op de waarschijnlijke gevolgen gewezen van 't geen uwe edelheid zal doen of laten. Doch de zaak is gewigtig. De Graaf gelieve ook andere raadsheeren te hooren, en daarna zijn wijs inzigt te volgen.
- Gij hebt gelijk; deze zaak eischt rijp beraad. Welnu, ik zal ook met de andere heeren spreken, en daarna het besluit nemen, dat mij het beste voorkomt voor het Graafschap en onze onderdanen.
Radewijn verliet nu met eene eerbiedige buiging het vertrek. Toen hij buiten kwam glimlachte hij, en wreef zich de handen van boosaardig genoegen. Hij wist dat de andere raadslieden van den Graaf zijne zienswijze deelden; want het aanzoek van den Bisschop was hem door een der edelen van het Bisschoppelijk hof, vóór de Graaf het hem mededeelde, bekend geworden, en in voorbaat had hij zich reeds van de medewerking van des Graven raadslieden, om dezen tot deelneming aan den krijg te bewegen, verzekerd. Daar hij dan ook bij de Gelresche hulpbenden zou zijn, hoopte hij de vurig gewenschte gelegenheid te vinden om zich op rudolf te wreken, of, 't geen nog beter ware, alsnog zijn wensch om agnes te bezitten, bevredigd te zien.
- Wacht maar, Graaf rudolf! - mompelde hij in het heengaan - mijn doel wordt bereikt, of de tijd van wraak is gekomen.


{==536==} {>>pagina-aanduiding<<}

IV.

Oorlogsgedruisch.

Eenige weken daarna verzamelde Graaf gerhard een talrijk leger van ruiters en voetknechten, en rukte hiermede op naar het hoofdleger van Bisschop otto van der lippe, die met zijne verschillende benden reeds naar Drenthe in aantogt was. Behalven de edelen wier hulp de Bisschop in zijn schrijven aan Graaf gerhard genoemd had, voegden zich nog de Heeren: van montfoort, van bukhorst, van voorst, van vorchten, van hermel, van hasselt, van steenwijk, van ijsselmuiden, en anderen met hunne benden bij het Stichtsche leger. Te Ommen was de algemeene verzamelplaats, en werden de verschillende hulptroepen door den Bisschop gemonsterd. Het was zulk eene aanzienlijke krijgsmagt van speerdragers, boogschutters en ruiters als men in langen tijd niet had vereenigd gezien; alleen de ridders waren wel vijf-honderd in getal. De Bisschop wilde door eenen beslissenden krijg den vermetelen rudolf en zijne Drenthers zoodanig treffen, dat hunne magt voor altijd wierde geknakt.
De Vecht leverde nu weldra een levendig schouwspel op. Tallooze schuiten en scheepjes, met mondvoorraad en krijgsbehoeften voor het leger beladen, bedekten haren stroom, en ontscheepten hunnen inhoud in de nabijheid van het leger, dat van Ommen naar Anen, in de nabijheid van Gramsbergen, was getrokken en zich daar had nedergeslagen.
Toen het Bisschoppelijk leger Drenthe meer en meer naderde, bevond agnes zich met eene niet talrijke bezetting op het slot haars vaders te Koevorden. De oude egbert, de vertrouwdste van 's Graven burgzaten, die in zoo menigen strijd aan de zijde van zijnen heer had gestaan, was met de bewaring van den burg belast. Op een avond zat agnes in eene groote zaal van het slot, door eene enkele lamp naauwelijks verlicht, peinzend met het hoofd op de handpalm geleund. Slechts ééne harer dienaressen zat zwijgend in hare nabijheid aan het spinnewiel, doch zij waagde het niet de jonkvrouw toe te spreken, want het schoone gelaat der edele Gravendochter drukte afgetrokken droefheid en bekommering uit. Onbepaald staarde haar donker oog in het ruim der kamer. Hare gedachten

{==537==} {>>pagina-aanduiding<<}
zweefden verre naar het Oosten heen. Zoo lange tijd was reeds verloopen en niets had herman nog van zich laten hooren. Eerst was zij nog blijven hopen, maar nu was die hoop bijna uitgedoofd, daar het gerucht van zijnen dood zich had verspreid en ook tot haar was doorgedrongen. Men had echter niet kunnen uitvorschen uit welke bron dit gerucht oorspronkelijk was ontstaan, en de oude egbert ging zoo ver van er geen geloof aan te slaan, en de geheele onheilsmare aan kwaadwilligheid toe te schrijven; - doch hoe zwak was de grond dier veronderstelling! Geen wonder dat een donkere sluijer over den geest der jonge maagd lag uitgespreid. Haar kommer werd thans nog vermeerderd door den dreigenden oorlog. Zij dacht aan het magtige leger dat reeds op Drenthe aanrukte; aan de onheilen die het over het land zou uitstorten; aan haren vader, die zich nog in Groningen bevond, en aan de gevaren die hem bedreigden. Egbert had eenige dagen geleden, toen hij den aantogt van het Stichtsche leger het eerst had vernomen, onmiddellijk een bode naar zijnen heer gezonden, maar of deze reeds in aantogt was, om zijne eigen bezittingen te komen beschermen, wist zij niet, daar nog geen het minste berigt van hem was ontvangen. Toen zij eene poos had zitten peinzen, sloeg zij het oog omhoog, en zond eene stille bede op tot den Almagtige voor de ziel van haren herman, zoo hij reeds de eeuwigheid ware ingegaan; of om zijne bewaring, zoo hij nog leefde, en de gunst alsdan van hem weder te zien; zij bad ook 's Heeren bescherming over het hoofd des geliefden vaders af, en over al zijne onderdanen. Toen vloeiden tranen uit hare oogen, en gaven den geprangden boezem eenigzins lucht. Zij deed den ouden egbert roepen, die een oogenblik daarna binnentrad.
- Getrouwe egbert! - sprak zij - ga een weinig bij mij zitten. Het is mij bange als ik denk aan hetgeen op handen is, maar uwe tegenwoordigheid geeft mij altijd eenigen moed.
- Vrees niet, edele jonkvrouw - antwoordde egbert - als het vijandelijk leger al plan mogt hebben den burg te belegeren; zij kunnen toch niet binnen acht dagen hier zijn.
- Maar waarom laat mijn vader niets van zich hooren? Zou het niet goed zijn nogmaals een bode tot hem te zenden?
- Wij hebben, dunkt mij, edele jonkvrouw! alles gedaan

{==538==} {>>pagina-aanduiding<<}
wat wij konden en moesten. Ik ken mijnen Heer den Graaf, en houd mij verzekerd, dat hij al het mogelijke doen zal, om, zoodra hij 't vermag, u, die zijn grootste rijkdom zijt, en zijne onderdanen en bezittingen te komen beschermen. Het ware overtollig andermaal een bode te zenden. Houd goeden moed, jonkvrouw! er is geene reden tot vreezen. Gij haalt u ál te droeve gedachten door het hoofd. Ik weet dat het gerucht, onlangs door een vreemdeling hier verspreid, aan uw harte knaagt; maar ik zeg u, jonkvrouw! ik geloof er niet aan. Was het waarheid, wij zouden zekerder berigt hebben gekregen; want Heer herman zou daar niet zijn gebleven zonder eenig vriend of krijgsmakker, om u zijn laatsten groet over te brengen. Welligt is de ridder niet slechts in leven, maar ook frisch en gezond.
- God geve dat gij waarheid spreekt, egbert! O, als uwe hoop bevestigd wordt, zal ik de armen van het kerspel rijkelijk beschenken, en eene bedevaart doen naar St. wilbert's kapel.
Eer egbert op dit vrome voornemen een antwoord kon geven, liet het geluid van een hoorn zich doordringend hooren.
Egbert sprong op; hij meende die toonen te kennen. Hij snelde naar buiten, en ging naar de poort, daar thans niemand werd ingelaten vóór hij-zelf onderzoek had gedaan.
- Wie zijt gij die zoo laat den toegang vraagt? - klonk het uit egbert's mond.
- Het is uw meester, egbert! - was het antwoord, en naauwelijks had de oude man die stem gehoord of hij opende de poort, en Graaf rudolf reed, van eenige dienaren vergezeld, het slot binnen.
Een oogenblik daarna lag agnes in de armen haars vaders.
- Mijn vader! - zeide agnes, nadat de eerste blijdschap en ontroering des wederziens waren bedaard - welke gevaren dreigen ons! Hoe zal dat afloopen?
- Dat zullen God en de strijd beslissen! - antwoordde rudolf met geestdrift.
- Maar, vader! - hernam zij - weet gij reeds met welk eene magt de Bisschop in aantogt is? Weet gij dat de Graven van Gelre, Holland, en een groot aantal andere edelen, hunne strijdmagten hebben vereenigd?
- Ik weet dat - was het antwoord - en zij doen mij

{==539==} {>>pagina-aanduiding<<}
groote eer aan, met al wat hunne landen strijdbaars bezitten, tegen mij aan te voeren; maar, bij God! - riep hij uit, hevig met de hand aan het zwaard slaande, terwijl zijne gestalte zich trotsch verhief - zij vinden hunnen man! Aan het hoofd mijner dappere Drenthenaren, vrees ik hunne magt niet!
Agnes staarde met bewondering op des Graven heldengestalte, die, ofschoon den middag des levens reeds voorbij, nog zoo krachtvol, als ware 't met jeugdig vuur bezield, dáár stond in het midden der zaal, en zijne vijanden scheen uit te tarten. Zij gevoelde dat het een heete strijd zou zijn. Eerst had zij 't willen wagen, bij hem aan te dringen, om vredesvoorstellen aan den magtigen kerkvorst te doen; maar thans durfde zij daar niet van reppen, want zij kende haren vader genoeg, om te weten dat dit, bij zijne tegenwoordige stemming, niet alleen vruchteloos zou zijn, maar hem ook bovenmate zoude verstoren.
- De Heer bescherme u, mijn vader! - sprak zij - ik zal veel voor u bidden!
- Doe dat, mijne dochter! - antwoordde hij, terwijl zijn gelaat vriendelijker werd, en hij met de zware hand over hare zijden lokken streek - dat zal de hulp der heiligen aan mijne zijde brengen.
Daarop riep hij een schildknaap, die hem zijne wapenrusting hielp afleggen, terwijl agnes met vluggen tred henenging om wijn en spijzen te doen aanbrengen.
Toen hij zich in een breeden armstoel nedergezet en met een krachtigen teug gesterkt had, werd egbert geroepen, die hem naauwkeurig inlichting gaf omtrent den voorraad van krijgstuig en leeftogt op het slot, en de berigten door hem over den toestand en den marsch van het Stichtsche leger ingewonnen. Na eene poos te hebben nagedacht, gaf rudolf bevel, dat den volgenden morgen met het krieken van den dag boden zouden worden uitgezonden, om al wat in Drenthe weerbaar was, op te roepen, ten einde zijn van Groningen terugkeerend leger te versterken.
Den volgenden dag vernam Graaf rudolf dat het Bisschoppelijk leger niet op Koevorden, maar op het Groningsche aanrukte, met het blijkbaar doel om, zoodra mogelijk, zijn leger aan te tasten. Daar het bij deze omstandigheid dringend noodig was, dat hij zich weêr bij zijn leger bevond,

{==540==} {>>pagina-aanduiding<<}
verliet hij dadelijk den burg en snelde zijne krijgers te gemoet. Hij bereikte dan ook spoedig zijn leger weder. Door de bewoners der omstreken verkreeg hij naauwkeurige kondschap van elke beweging des vijands. Er was hem alles aan gelegen hem vooreerst nog te ontwijken. Toen hij nog eenige uren van de hem te gemoet trekkende Stichtschen verwijderd was, liet hij zijn leger den grooten weg verlaten en trok langs zijwegen voort. Te laat bemerkte de Bisschop dat rudolf hem was ontsnapt. Wel volgde hij nu rudolf op de hielen; doch deze bleef hem steeds een dagmarsch vooruit, en hoopte de Stichtschen dáárheen te lokken, waar hij met den meesten kans op goeden uitslag den strijd met hen kon wagen.
Eindelijk liet rudolf de zijnen zich nederslaan in de nabijheid van Koevorden, waar zij met een paar duizend opgeroepen Drenthers versterkt werden. Allen waren kloeke, forsch gebouwde mannen, meestal met boog, lans en strijdbijl gewapend. Woest en strijdlustig, bovenmate gehecht aan hunnen geboortegrond en voorvaderlijke vrijheid en zeden, waren zij op de eerste roepstem hunner heeren, of bij den eersten aanval van vreemden, die het waagden hen aan te randen, tot den strijd gereed, en grepen haastig de wapenen op, die doorgaans in goeden staat naast hunne slaapsteden hingen.
Rudolf monsterde zijn leger naauwkeurig, en liet met welgevallen het oog gaan over die kloeke en woeste gestalten, terwijl hij niet verzuimde, door krachtige toespraak hen te doen gevoelen, hoe hunne vrijheid en haardsteden door den heerschzuchtigen Bisschop werden bedreigd. Hij was tevreden over de woeste opgewondenheid, die als een dreigende geest des verderfs deze massa bezielde, en hen met wilde gebaren en krijgsgeschreeuw hunne bijlen deed zwaaijen. De plaats waar hij zich had gelegerd, lag tusschen een waterig moeras.
Intusschen rukten de Stichtschen voort, en naderden hem meer en meer. De Bisschop, ongeduldig over rudolf's ontwijken van den strijd, gaf zijne ruiterij, welke door den reusachtigen rudolf van goor als banierdrager werd aangevoerd, bevel tot den aanval. Tusschen hem en het leger van rudolf bevonden zich in het moeras hier en daar diepere waterpoelen, en in enkele hooger liggende gedeelten, boden smalle voetpaden en biezenpollen wel rustpunten voor voetknechten aan, maar over het algemeen was de grond, ook waar geen

{==541==} {>>pagina-aanduiding<<}
water stond, zoo week en drabbig, dat de paarden tot over de hoeven er in zakten. Daar de ruiters echter snel voorwaarts reden, hadden de paarden geen tijd om dieper weg te zinken, en ging het, hoewel met moeite, toch geregeld voorwaarts. Weldra bevond zich de geheele rniterij in het moeras. De zwaar gewapende voetknechten drongen nu achterop. Rudolf had hierop gewacht. Toen hij berekenen kon dat het grootste deel van het Stichtsche leger zich op den moerassigen bodem bevond, deed hij eenige duizenden der ligter gewapende Drenthers in kleinere groepen vooruit rukken, en de hun bekende hoogten, paden en pollen bezetten. Daar waar de grond over het geheel vaster was, bleef het overige van het leger als reserve achter. De Bisschoppelijke ruiterij kwam intusschen al nader en nader. Toen zij onder het bereik der Drenthers waren gekomen, werden zij plotseling met een digten zwerm van pijlen en werpspiesen begroet, die menig man deed tuimelen. De ruiterij zag zich gedwongen halt te houden om de verbroken orde te herstellen, en dit was hun noodlottig, want daar zij zich juist in het weekste gedeelte der moerassen bevonden, zonken de paarden tot aan de knieën in den modder, en konden voor- noch achterwaarts. Rudolf vermeerderde nu de getallen der aanvallers, deed alle paden en hoogten bezetten, en de pijlen en spiesen vlogen digter en zekerder. De achterste ruiters, het gevaar bespeurende, wendden hunne paarden, doch bragten dáárdoor verwarring onder het volk; de gelederen raakten verbroken, en tegenstrijdige bevelen vermeerderden de verwarring. Toen deed rudolf al zijne Drenthenaren oprukken; met eene sterke afdeeling trok hij het moeras om, en viel de Stichtschen in de zijde. Van alle kanten snelden thans landlieden en zelfs vrouwen toe, om zich in het gevecht te mengen. Nu begon een woedende strijd. Had de ruiterij, door het terrein belemmerd, weinig kunnen uitrigten; thans streden
de voetknechten met eene dapperheid die aan wanhoop grensde. Te vergeefs echter spanden zij hunne krachten in; te vergeefs poogden vele edelen de orde geheel te herstellen. Weldra was het Stichtsche leger slechts een verwarde hoop, en zijn nederlaag beslist. De Bisschop zelf werd door de Drenthers gegrepen, mishandeld, in een poel geworpen en versmoord. Graaf gerhard van gelre en gijsbrecht van amstel, de aanvoerder der Hollanders, werden

{==542==} {>>pagina-aanduiding<<}
gevangen genomen. Omstreeks vijf-honderd strijders, waaronder vijftig edelen, waren door de Drenthers verslagen, of in de poelen gedrongen, waar zij omkwamen. Een aanzienlijke buit viel rudolf in handen, en ook vele der schepen met voorraad, die nog op de Vecht waren.
Agnes stond bevend en biddend voor een raam dat op het slotplein uitzag; in gespannen verwachting naar eenig berigt. Daar klonk de horen, de poort werd geopend, en een ruiter op een dampend ros snelde het slotplein op. Agnes vloog naar buiten.
- God zij dank, jonkvrouw! - riep hij uit - de Graaf is welvarend, de Stichtschen zijn geslagen, de Bisschop is gedood, de Graaf van Gelre en anderen zijn gevangen!
- Lof en dank, o God! - riep zij uit, op de knieën vallende - voor de hulp aan ons verleend! Wees de arme zielen der dooden genadig!
De afgezondene verhaalde nu meer omstandig de bijzonderheden van den slag, en berigtte haar dat Graaf rudolf den volgenden dag met de gevangenen binnen Koevorden zou trekkén.

V.

Vreugde.

Den volgenden dag wierp de zon vrolijk hare stralen op de straten en huizen van Koevorden, en verguldde elken gevel met haren glans. De huizen waren met bloemen, en dennenen palmtakken versierd. Eene bonte menigte bewoog zich op de straten: eenvoudige burgers en landlieden, kenbaar aan hunne kalotjes met een ronden knop van boven, en kortere opperkleeden van ruwe stof; en hunne vrouwen met gladde linnen mutsen en naauwsluitende jakken van sergie of laken; aanzienlijke heeren met kostbare kaproenen op het hoofd, en in ruime lange mantels, aan de zijde hunner vrouwen en dochters met tot op de voeten neêrhangende kleeden, om de middel door kostbaar bewerkte gordels vastgehouden. De aanzienlijksten vielen vooral in het oog, door de versierselen van goud, en de juweelen en het bont aan hunne kleederen; welke dingen door de geringen niet mogten gedragen worden. - Blijdschap en opgewondenheid was op aller gelaat te lezen.

{==543==} {>>pagina-aanduiding<<}
Eindelijk ging een vrolijk gejuich op, en een trein van edelen, met den Graaf aan het hoofd, en door de gevangenen gevolgd, en van krijgers van minderen rang, werd in de verte zigtbaar en naderde. Eene rij van jonge meisjes in het wit gekleed en door jonkvrouw agnes begeleid, ontwikkelde zich uit de volksmenigte, en trok onder het zingen van nationale zegeliederen de poort uit, den overwinnaars te gemoet. In hunne nabijheid gekomen, keerden zij zich om, en voerden, statig het gezang voortzettende, en den grond met bloemen bestrooijende, de overwinnaars de poort binnen. Op het oogenblik dat Graaf rudolf inreed, zwaaide de geheele menigte met hoeden en mutsen, en ‘Heil den overwinnaar! heil onzen dapperen Graaf rudolf!’ klonk uit duizende forsche keelen. Toen deed eene woeste, maar vrolijke muzijk zich hooren, en de zegevierende stoet trok, door de geheele volkschaar begeleid, verder de stad in.
Voor een groot steenen gebouw, dat zeer afstak bij de overige woningen, die meestal van hout en met stroo gedekt waren, werd de stoet verwelkomd door afgevaardigden van de edelen uit den omtrek, en den Graaf in een fraaijen met zilver ingelegden hoorn de eerewijn aangeboden. Vervolgens werd hij met zijne edelen in plegtigen optogt naar zijn slot geleid, terwijl de krijgslieden allen rijkelijk op bier werden onthaaid.
Toen allen in den burg waren gekomen, en in de groote zaal hadden plaats genomen, en agnes aan de zijde haars vaders zat - hare moeder rustte reeds lang in het graf - ontstond er rumoer op het slotplein. Egbert en verscheidene andere burgzaten verdrongen elkander rondom een aangekomen ridder, die een kruis op den schouder droeg. Met moeite maakte hij zich, na den eersten storm der vreugde, door de blijdschap van zijn wederzien veroorzaakt, uit dezen kring los, sprong van het paard, dat hij een dienaar overgaf, en snelde, met stof bedekt als hij was, den burg en de zaal binnen, waar het blijde feestvierend gezelschap zich bevond.
- Herman! - riep de Graaf in de grootste ontroering en verbazing, en vloog den binnentredende te gemoet. Agnes wilde hetzelfde doen; maar zonk bewusteloos ineen. Herman zag dat en snelde verschrikt en bewogen toe, en hief haar op, terwijl zijne tranen hare bleeke wangen bevochtigden.

{==544==} {>>pagina-aanduiding<<}

Eene algemeene opschudding heerschte onder de gasten. Agnes werd met hulp van hare juffers naar eene andere kamer gevoerd, waar zij spoedig weder tot bewustheid kwam. Zij meende eerst gedroomd te hebben, doch voelde zich weldra onuitsprekelijk zalig in het bewustzijn der werkelijkheid. Nu keerde zij in de feestzaal terug. Beide herman en agnes haakten naar een oogenblik om hunne harten voor elkander uit te storten, doch zij moesten zich vergenoegen met elkander te zien; want de Graaf en zijne gasten, van welke sommigen herman kenden, brandden van nieuwsgierigheid om zijne lotgevallen te hooren - zoodat hij wel dadalijk aan hun verlangen moest voldoen. Agnes hing met ingehouden adem aan zijne lippen, en beefde bij 't verhaal van elk gevaar dat hij had doorgestaan. Wij moeten al de avontuurlijke bijzonderheden in Herman's lotgevallen, die den Graaf en de gasten juist het meest belang inboezemden, stilzwijgend voorbijgaan, en ons bepalen bij die hoofdzaken, welke voor ons verhaal belangrijk zijn.
Herman had Palestina in welstand bereikt, en zich daar bij de Christen-strijders aangesloten. Nadat hij vele gevechten bijgewoond, en menigen lauwer geplukt had, en zijn terugkeer ophanden was, werd hij door eene kwaadaardige ziekte aangetast, die hem aan den rand van het graf bragt, en maanden lang aan zijn leger kluisterde. Door de Hospitalers behandeld en zorgvuldig verpleegd, herstelde hij, en kreeg zijne gezondheid en krachten terug; maar verscheidene maanden duurde het nog eer hij de reis kon aanvaarden. Toen hij eindelijk geheel hersteld was, vertrok hij met eenige Duitsche ridders, scheepte zich te Jaffa in, en bereikte de Europesche kusten. Hij landde in Frankrijk, en reisde met grooten spoed om den wil zijner geliefde bruid, wier ongerustheid hij zich met deernis had voorgesteld. In Braband vernam hij van den oorlog die tusschen den Graaf van Koevorden en den Bisschop was uitgebroken, en verdubbelde toen zijne dagreizen, om het zwaard te trekken voor de zaak van Graaf rudolf, en de bescherming zijner bruid. In het Geldersche vernam hij met bezorgdheid welk een geducht leger rudolf op de hielen zat; doch toen hij het Drenthsche bereikte, ging zijne bekommering in blijde verrassing over, daar hij van eenige landlieden vernam, dat dien dag het Stichtsche leger

{==545==} {>>pagina-aanduiding<<}
eene volkomen nederlaag had geleden, hetgeen hem bevestigd werd door verscheidene groepen van krijgsknechten, gedeeltelijk van wapenen beroofd, die hij, hier en daar, over wegen en velden zag trekken, doch, om niet in moeijelijkheden gewikkeld te worden, voorzigtig uit den weg ging.
Nadat herman zijn verhaal had geëindigd, werden de groote horens en bekers op nieuw gevuld, en werd er duchtig gedronken, zoo wel op de behaalde overwinning als op de gelukkige terugkomst van ridder herman van Grafhurst, den verloofde van jonkvrouw agnes van Koevorden.
Zoo ras de eerste storm der verrassing en vreugde was voorbijgegaan, nam herman verlof om zijne wapenrusting te gaan afleggen, en in voegzamer gewaad aan het overige van het feest te kunnen deelnemen. Agnes had een weinig te voren zich verwijderd. Nu vonden zij gelegenheid elkander in eene aangrenzende kamer te ontmoeten. Wij volgen hen daar niet; hunne harten waren vol, en elke poging zou te kort schieten tot het beschrijven hunner uitstorting van gevoel, blijdschap, liefde en hoop.
Nadat herman en agnes in de zaal waren teruggekomen, verwijderde Graaf rudolf zich plotseling. Toen hij na een half uur terugkeerde, sprak hij:
- herman! agnes! en gij, mijne waarde gasten! gelieft mij allen te volgen om eene verrigting bij te wonen, bij welke ik u aller tegenwoordigheid behoef.
Verwonderd en nieuwsgierig volgden allen den Graaf. Hij voerde hen naar de burgkapel. Daar stond de slotkapellaan in ambtsgewaad voor het altaar.
De Graaf trad op herman en agnes toe, nam hen bij de hand, en geleidde hen tot bij den priester.
- Herman! - sprak hij - gij hebt reeds vóór lang mijne achting en vriendschap verworven. Door uwe heldhaftige bedrijven tegen de ongeloovigen, hebt gij de kroon gezet op uwe ridderlijke verdiensten, en nu moogt gij verwachten dat ik het woord gestand doe, hetwelk ik u gaf toen gij om de hand mijner dochter vroegt. Ik verlang u, mijne kinderen! op dezen voor Drenthe zoo schoonen dag voor altijd door het Heilig Sacrament verbonden te zien. Daar gij, herman! door uwen kruistogt voor de Kerk geheiligd zijt, maakt onze Eerwaarde

{==546==} {>>pagina-aanduiding<<}
vader ambrosius geen bezwaar, om zonder voorafgaande afkondigingen uw huwelijk te voltrekken. U allen, edele heeren en waarde gasten! wenschte ik als getuigen daarbij te zien. Eerwaarde vader! verbind hen door den zegen der Kerke.
Agnes sidderde, maar sprak niet: zij kon hare gedachten niet genoeg verzamelen om haar geluk te bevatten. Ook herman stond verrast en diep bewogen.
- Hoe zal ik u danken, edele Graaf! voor deze verrassing die mijn levensgeluk voltooit! - was al wat hij kon uitbrengen.
De gasten lieten een zacht gemompel hooren, en waren evenzeer verrast door de gebeurtenis en door de eer welke de Graaf hun bewees.
Toen voltrok de kapellaan de plegtigheid, en na hare voleindiging verdrongen de talrijke getuigen elkander om de jonggehuwden en Graaf rudolf hunne gelukwenschen aan te bieden.
Daags na dit feest werden de gevangenen op het slot overgebragt. Daaronder bevond zich een zwaar gewond ridder, die, bleek als een lijk, op eene draagbaar lag uitgestrekt. Toen men hem in eene kamer op een bed had gelegd, dat door de zorg van agnes voor den ongelukkige was gereed gemaakt, liet hij om den slotkapellaan verzoeken, die hem bijna stervende vond, en na van den priester de vertroostingen die het geloof van zijnen tijd aanbood, te hebben ontvangen, deed hij door den kapellaan Graaf rudolf, agnes en herman, wiens tegenwoordigheid hij vernomen had, dringend smeeken, om aan zijn leger te komen.
Weldra traden dezen dan ook de zaal binnen. Hoe stonden zij verbaasd en ontroerd toen de priester de gordijnen opensloeg, en zij in het bleeke gelaat staarden van radewijn van gouwe. Eene vale doodskleur verspreidde zich reeds over zijne weleer zoo forsche trekken, en het vroeger vonkelend en sluwe oog staarde mat en krachteloos op hen die voor zijn bed traden.
- Ik sterf - zeide hij - maar heb geene rust zoo lang gijlieden mij niet hebt vergeven wat ik aan u heb misdaan. De eeuwige Regter roept mij. Door hevige driften vervoerd, heb ik u veel leeds gedaan. O, hoe brandt dit op mijn geweten....Ik was het ook - ging hij na adem geschept te

{==547==} {>>pagina-aanduiding<<}
hebben, met zwakke stem voort - die Graaf gerhard en verscheidene edelen tegen u opzette, Heer rudolf! Maar Gods hand heeft mij getroffen!...Kunt gij mij vergeven, Graaf rudolf? En gij, Heer herman en Jonkvrouw agnes?
- Aan het sterfbed - sprak Graaf rudolf bewogen - voegt geene wraakzucht meer. Ik vergeef u alles; zoo als ik hoop dat God in mijn laatste uur mij vergeven moge! Ook herman en agnes herhaalden die woorden, en reikten den stervende de hand.
- Ik...dank u...nu sterf ik...gerust...God...zegene u! - stamelde hij.
- Amen! - sprak de priester, en na eenige minuten blies de gewonde den adem uit.

VI.

Besluit.

Wij zouden hier kunnen eindigen, daar onze hoofdpersonen gehuwd zijn, en de deugd over de ondeugd triomfeert. Maar wij meenen toch onzen lezers eene dienst te zullen doen, door nog het eene en andere omtrent de in dit verhaal voorkomende personen mede te deelen, en met een paar trekken den verderen loop van den Drenthschen oorlog te schetsen.
Herman en agnes bleven de eerste jaren van hun huwelijk op het slot te Koevorden.
In 1228 zou te Utrecht een nieuwe Bisschop worden gekozen. Graaf gerhard van Gelre zat nog op het slot te Koevorden gevangen. Hij wenschte echter vurig bij de Bisschopskeuze tegenwoordig te zijn, en verzocht Graaf rudolf hem daartoe vrijheid te schenken. Deze was edelmoedig genoeg om aan dien wensch te voldoen, maar deed hem eerst zijn woord verpanden dat hij na den afloop der keuze zou terugkeeren. Gerhard werd nu, gewond en zwak als hij nog was, vervoerd, en te Utrecht op eene matras de vergaderzaal binnengedragen. Zijne komst verwekte daar groot opzien, en het gelukte hem hier zoo veel invloed te krijgen, dat een zijner vrienden, willebrand van oldenburg, tot Bisschop werd verkozen, die veel meer de eigenschappen van een krijgshaftig ridder dan van een vreedzamen zielenherder bezat. Willebrand

{==548==} {>>pagina-aanduiding<<}
ontsloeg den Gelderschen Graaf gereedelijk van zijn aan rudolf gegeven woord, en rustte zich aanstonds ten oorlog toe, om den dood zijns voorgangers op den Graaf van Koevorden te wreken. Van alle zijden, zelfs door den Paus en den Keizer, werd hij ondersteund. De hulptroepen uit Friesland, Salland en Twente vielen op verschillende punten in Drenthe, verbrandden en verwoestten de dorpen, en verspreidden alom schrik en verwarring. Het Bisschoppelijk hoofdleger rukte op Ommen aan. Rudolf met zijne getrouwe Drenthers weêrstond moedig de aanvallen der Bisschoppelijken, die zelfs eenige malen door hem werden afgeslagen; maar eindelijk moest hij voor de overmagt terugtrekken.
Toen Koevorden niet meer veilig was, deed herman zijne gemalin, door trouwe dienaren, naar het Thuringsche in zekerheid brengen. Graaf rudolf echter werd meer en meer in het naauw gebragt. Eindelijk werd hij zelfs gedwongen om Koevorden en het gebied van Drenthe tegen eene som gelds aan den Bisschop af te staan; maar toen het Bisschoppelijk leger ontbonden was, gelukte het hem, met hulp der Drenthers, het kasteel Koevorden weêr te veroveren en te bezetten.
De Bisschop was woedend, en bragt het volgend jaar een nieuw leger op de been. In het midden van den winter trok hij er mede over het ijs naar Koevorden om het kasteel te bestormen; doch een plotselinge dooi zette alles onder water, deed wagens en paarden door het ijs zakken, en een aantal menschen en paarden omkomen. Rudolf maakte van die omstandigheid gebruik, om aanvallend te handelen; sloeg alles op de vlugt, en bekwam een rijken buit.
In het volgende jaar (1230) deed de Bisschop te Hardenberg een slot bouwen om tegen de invallen der Drenthers een dam te stellen, en knoopte onderhandelingen met rudolf aan.
Herman, die nu het sluiten van den vrede te gemoet zag, snelde naar Thuringen om zijne gemalin terug te halen, en verheugde zich in het denkbeeld van rustiger dagen aan hare zijde te zullen beleven; maar hij werd deerlijk in zijne hoop teleurgesteld.
Gedurende herman's afwezigheid werd Graaf rudolf uitgenoodigd om op het kasteel te Hardenberg te komen, en daar in persoon met den Bisschop nader te onderhandelen. Rudolf,

{==549==} {>>pagina-aanduiding<<}
zelf ridderlijk en edelmoedig gezind, vertrouwde ook op des Bisschops gezindheden, en begaf zich, van slechts een zijner vertrouwde edelen vergezeld, naar het Hardenbergsche slot. Naauwelijks echter waren zij daar binnengereden, of zij werden gegrepen, en wreedaardig op het rad vermoord. Hunne hoofden werden op staken ten toon gesteld.
Toen herman in Thuringen de vreeselijke tijding van dien moord ontving, was zijne eerste gedachte, om het afgrijselijk verraad te wreken; doch hij mogt zijnen wensch niet ten uitvoer brengen. Hoe voorzigtig hij het deerlijk uiteinde van Graaf rudolf aan agnes mededeelde, zij werd er dermate door geschokt, dat herman welhaast aan het ziekbed zijner geliefde gade zat, sidderende van vrees dat dit haar sterfbed zoude zijn. Nu moest hij alle plannen van wraak laten rusten. Dit deden echter de Drenthers niet. Hevig verbitterd over den schandelijken moord, grepen zij naar de wapenen. Maar de Bisschop bragt talrijke legers bijeen, en viel met overmagt op de Drenthers aan, zonder nogtans veel voordeel op hen te kunnen behalen. Hij deed nu uit Salland en Friesland nog meer hulpbenden aanrukken, hield zijn leger den ganschen winter door onder de wapenen, dwong eindelijk de Drenthers tot onderwerping, en noodzaakte hen om hem te erkennen als hun opperheer. Koevorden en zijn gebied werden aan frederik, een broeder van rudolf, in leen gegeven.
In 1232 stonden de Drenthers nogmaals op tegen het Bisschoppelijk gezag. De kerkvorst deed weêr drie legers tegen hen oprukken. De Drenthers echter, door hulpbenden van Westphalen ondersteund, streden met de hevigste verbittering, en versloegen en verstrooiden de vijandelijke legers; zoodat de Bisschop zich moest vergenoegen met Hardenberg te bezetten, en gedwongen was, zijne legers te ontbinden, zonder zijn doel te hebben bereikt.
Het volgende jaar stierf willebrand; en zijn opvolger otto III maakte, een jaar later, aan den Drentschen oorlog een vreedzaam einde.
Agnes had den schok der ziekte weêrstaan, en herkreeg langzamerhand hare gezondheid en krachten. Herman onthield zich om harentwil aan elken krijg, en bleef aan hare zijde. Allengs werd de hevigheid der smart vervangen door

{==550==} {>>pagina-aanduiding<<}
kalmer berusting, en daarna opende zich haar hart weêr voor de genoegens des levens. Eenigen tijd bleven zij nog in Thuringen, waar zij op de goederen van Graaf walther van varila, een oude vriend en verre bloedverwant van herman's vader, een aangenaam verblijf vonden; doch toen keerden zij naar de Nederlanden terug. Hoewel het agnes niet vergund was - misschien ten beste van de rust haars gemoeds - om den vaderlijken burg weder te betrekken, vond zij met haren herman een ander aangenaam verblijf in het Sallandsche; want de edelman op wien de goederen van herman's vader waren overgegaan, overleed kinderloos, en het mogt herman toen gelukken, bij den Bisschop te bewerken dat hij weder als leenhouder in het bezit er van werd gesteld. Daar sleten zij op hun stil, tusschen dennenbosschen en groene weiden gelegen slot, omringd van een bloeijend kroost, nog vele gelukkige jaren.




Eene engel.


't Was avond. Eenzaam in 't priëel 
Genoot ik 't schoon natuurtooneel 
Dat mij de omgeving bood; 
Elk voorwerp, waar mijn blik op viel, 
Verhief het denkbeeld in mijn ziel: 
‘Wat zijt ge, o, Vader! groot!’ 
 
In zilverzachten stralenglans 
Blonk lieflijk 't maanlicht aan den trans, 
En daalde op kruid en blaân; 
En 't koeltje dat door 't loover gleed, 
En zacht de twijgjes ritslen deed, 
Droeg bloemengeur mij aan. 
 
Verrukt door 't nameloos genot, 
Dacht ik aan menschen, aarde of lot 
In zoet gepeins niet meer: 
Een hemelsche begoocheling 
Zonk, als een ligte sluimering, 
Weldadig op mij neêr. 
 
Want zie - daar daalde voor mijn oog 
Een jeugdige engel van omhoog, 
En zweefde 't bloembed rond, 

{==551==} {>>pagina-aanduiding<<}

Gehuld in zachten hemelglans; 
En zocht gebloemte, en vlocht een krans, 
Dien ze om haar lokken wond. 
 
Bij voorkeur koos haar vlugge hand 
De bloempjes eenmaal daar geplant 
Door een Godvruchte maagd: 
Een zuster, nooit genoeg beweend, 
Door God ten zegen ons verleend; 
Maar, ach! weêr afgevraagd. 
 
Ten laatste slaat ze 't oog op mij... 
En, God! zij is het zelve; zij!... 
Ik zie mijn zuster weêr!... 
Zij staat en ziet mij liefdrijk aan, 
En glimlacht - en een teedre traan 
Vloeit langs mijn kaken neêr. 
 
Ik strek mijne armen uit; mijn borst 
Hijgt, als met pantserstaal omschorst, 
Vergeefs naar sprake en lucht; 
'k Wil haar omhelzen!...wreede smart! 
Ik druk geen zuster aan mijn hart; - 
Een schim is 't die me ontvlugt!... 
 
Maar eensklaps ruischt me een toon in 't oor, 
Welluidend als van 't Cherub-koor 
Dat 's Heeren troon omgeeft... 
Zij, uit den hemel afgedaald, 
Een geest door hooger licht bestraald, 
Spreekt, dat mijn ziele beeft: 
 
‘o, Broeder! Broeder! sidder niet 
Wijl gij in 't lichtend kleed mij ziet 
Dat ik van God ontving! 
Hoor me aan: ik breng geen leed, maar troost, 
Gods Englen zweven onverpoosd 
Om ieder sterveling! 
 
Ik min u allen, als weleer; 
Geen bede rigt ik tot den Heer 
Waarin ik u vergeet. 
o, Broeder! kome dra de tijd 
Dat ge allen 's Hemels zaligheid 
Geniet in 't Englenkleed! 

{==552==} {>>pagina-aanduiding<<}

Onze ouders weenen om mijn dood, 
Als of deze aard een zegen bood 
Die 't sterven ons ontrooft... 
o, Melde hun uw teedre stem, 
Hoe zoet het sterven is voor hem 
Die lief heeft en gelooft! 
 
In 't Vaderhuis der zaligheid 
Zijn vele woningen bereid 
Voor lijders op deze aard... 
Dáár zien we elkaâr voor eeuwig weêr: 
Ook hen, ook u wordt door den Heer 
Een woning dáár bewaard. 
 
Groet al de dierbren van mijn hart, 
Wier teederheid mijn jeugd met smart 
Zoo spoedig zag vervliên! - 
'k Ben u nabij, schoon gij 't niet ziet. 
Betreur mij niet! vergeet mij niet! 
Vaarwel, tot wederzien!’ 
 
't Gezigt verdween. 'k Vernam niets meer. 
'k Zag op en zocht de dierbre weêr, 
Helaas! maar zonder vrucht. 
Voor 't laatst had ik haar stem gehoord - 
Was zij nabij, of weêr in 't oord 
Waar leed is noch gezucht!? 
 
Nog blonk het maanlicht aan den trans, 
Maar, kwijnend bij den heldren glans 
Van 't dagend morgenrood. 
't Gebloemt' kreeg nieuwen geur en gloed, 
En 'k voelde een rust in mijn gemoed, 
Dat me alle twijfling vlood. 
 
Des avonds, als, van 's Hemels baan, 
De stralenvloed der zilvren maan 
Daalt op de bloemen neêr, 
Dan zit ik, bij het laatst gekweel 
Der vooglen, peinzend in 't priëel, 
En wacht onze Engel weêr. 

's Bosch.
w. klercq.

{==553==} {>>pagina-aanduiding<<}


Mengelwerk.




Verhandeling over de werkzaamheden en onderzoekingen, door de ontdekking der asteroïden uitgelokt. (*)

Door J.A.C. Oudemans.

WelEdele Heeren, zeer geachte Toehoorders!

Er gaat tegenwoordig bijna geen vierendeel jaars voorbij, waarin wij niet door dagbladen of tijdschriften verwittigd worden van de ontdekking eener nieuwe planeet. De geschiedenis dezer ontdekkingen staat in het naauwste verband met de geschiedenis van de meeste onderdeelen der sterrekunde, met het oprijzen en verdwijnen van sterrewachten, en de levensgeschiedenis der sterrekundigen; en het is dit innig verband dat den Hoogleeraar kaiser aanleiding gegeven heeft tot de zamenstelling van een werk, dat de geschiedenis dier ontdekkingen opzettelijk tot onderwerp heeft. Ofschoon er sedert de uitgave van dat werk slechts vier jaren verloopen zijn, is het aantal asteroïden met 20 vermeerderd; menige beschouwing, menige nieuwe werkzaamheid is door die ontdekkingen uitgelokt, en het kwam mij niet onbelangrijk voor, deze tot een onderwerp mijner spreekbeurt te kiezen. Het is natuurlijk dat ik niet dáár kan aanvangen, waar dat boek eindigt: er zou alsdan weinig verband in mijne voordragt zijn. Ik zal ook niet elke planeten-ontdekking tot een afzonderlijk punt van beschouwing maken: sedert het opsporen van planeten eens een geregeld werk van sommige sterrekundigen geworden is, geeft elke nieuwe planeet niet tot nieuwe opmerkingen aanleiding. Ik zal eerst met weinige woorden de vraag overwegen, welk voordeel de sterrekunde van de planeten-ontdekkingen verwachten kan; voorts u de ontwikkeling

{==554==} {>>pagina-aanduiding<<}
van de kennis van het zonnestelsel van de Oudheid af tot den tegenwoordigen tijd trachten te schilderen, om, eindelijk, na te gaan, tot welke onderzoekingen en werkzaamheden de ligging van de loopbanen der kleine planeetjes, de pogingen om ze op te sporen, en de berekeningen, aan hare waarneming verbonden, in den laatsten tijd aanleiding gegeven hebben.

Ofschoon alle wetenschappen middellijk of onmiddellijk een nuttigen invloed op de maatschappelijke belangen oefenen, zoo bevatten zij toch bijna alle afdeelingen waarvan deze invloed voor als nog minder duidelijk zigtbaar is, en nog andere gedeelten die alleen ter bevrediging van de den mensch ingeschapen zucht tot onderzoek beoefend worden. De ondervinding heeft ons geleerd, dat menige tak van menschelijke kennis in den beginne weinig of geene vruchten beloofde, en dat ook de kiem, waaruit hij ontstaan was, dikwijls uit niet veel meer bestond dan uit een verschijnsel, schijnbaar zoo niets beduidend, dat het eerst jaren, ja, eeuwen bekend geweest is, zonder dat men het gewigt er van inzag, terwijl toch naderhand zulke schijnbaar onbelangrijke verschijnselen, nader onderzocht zijnde, de oorsprong geworden zijn van uitgebreide en hoogst nuttige kennis. De physische wetenschappen bieden ons hiervan elk oogenblik de sprekendste voorbeelden aan, en het moge, ter bevestiging van het beweerde, toereikend zijn, uit het gebied der natuurkunde de kracht van den stoom, het magnetisme en de electriciteit, en uit dat der scheikunde de verbranding te noemen.
Ook met de sterrekunde is het even zoo gesteld. In de oudste tijden, wier geschiedenis van eenige astronomische kennis gewaagt, bepaalde de sterrekunde zich tot eene zeer onvolkomen toepassing op de verdeeling van den tijd. Deze echter werd geheel en al door den loop der zon en der maan geregeld, en toen bij de Nomadische volkeren uit het Oosten zich de eerste kennis der planeten en haren zonderlingen loop ontwikkelde, beproefden wel sommige wijsgeeren der Oudheid die te verklaren, doch zij bekreunden er zich aanvankelijk weinig om of hunne verklaringen mogelijk of natuurlijk waren, ja, zelfs niet eens of de waargenomen verschijnselen er met juistheid door werden voorgesteld. Hadde niet eeuwen

{==555==} {>>pagina-aanduiding<<}
lang zich het bijgeloovige denkbeeld staande gehouden, dat de stand der planeten eenen onmiddellijken invloed op geluk en ongeluk van bijzondere personen, ja, zelfs van koningrijken, oefende, misschien ware men veel later begonnen den loop der planeten aandachtig gade te slaan. En toch, even als uit de alchemie met al hare wanbegrippen de thans zoo zekere scheikunde ontstaan is, die, eens haren weg gevonden hebbende, met snellen en vasten tred van dag tot dag vooruitgaat; even zoo ging het ook de sterrewigchelarij. Toen eens door newton in de algemeene aantrekkingskracht de grond van de door keppler gevonden wetten der planetenbeweging gevonden was, zonk de astrologie geheel in het niet, en te gelijk was de grondslag voltooid, waaraan reeds tycho brahé en keppler hadden gewerkt, en waarop verder het gebouw der sterrekunde zeker en veilig kon worden opgetrokken.
Slaan wij nu een oog op die deelen der sterrekunde, welke voor de maatschappij van het meeste, of ten minste het meest in het oog loopende belang zijn, de bepaling van de plaats waar men zich op den Aardbol bevindt, uitgedrukt in Lengte en Breedte, en de juiste verdeeling van den tijd, dan zou een oppervlakkig beoordeelaar, wanneer hij onderrigt is dat hiervoor slechts de kennis van den loop der zon, der maan en eenige heldere sterren benoodigd is, al ligt meenen dat het eigenlijk overtollig ware, de planeten en andere sterren nog verder tot een voorwerp van onderzoek te maken. En toch zou de geschiedenis hem aantoonen dat, hadde men van den beginne aan aldus geredeneerd, ook die kennis, welke voor de toepassing op de zeevaart vereischt wordt, niet zóó zou zijn ontwikkeld als thans het geval is. De verschillende deelen eener wetenschap hebben altijd tusschen elkander een zeer naauw verband, en met de ontwikkeling van het eene gedeelte moet altijd een verhoogde bloei van het andere gepaard gaan. Toen newton de algemeene aantrekkingskracht ontdekt had, wees hij tevens aan dat de loop der Maan, met al zijne talrijke onregelmatigheden, waarschijnlijk even zoo uit dat beginsel zou kunnen verklaard en, ten behoeve der zeevaart, voor de toekomst voorspeld kon worden, mits de wiskunde vermogend genoeg ware, het ingewikkelde vraagstuk, waartoe de loop der Maan om de Aarde, en tevens met de Aarde om de Zon, aanleiding gaf, onder aanneming van de door hem

{==556==} {>>pagina-aanduiding<<}
gevonden wet der aantrekkingskracht op te lossen. Niet alleen heeft zich de wiskunde, door de eischen, hierdoor aan haar gedaan, in verscheidene harer deelen aanzienlijk uitgebreid; maar ook de sterrekunde zelve moest zich daardoor in al hare vertakkingen verder ontwikkelen. Het bleek spoedig dat, wilde de wiskunde zich aan het groote vraagstuk van den maansloop wagen, alsdan tot grondslag eene lange reeks waarnemingen op de Maan moesten dienen. Aan deze behoefte zijn wij de stichting van de sterrewacht te Greenwich verschuldigd; aan de pogingen om de waarnemingen zoo gemakkelijk en eenvoudig mogelijk te maken, danken wij de uitvinding van den meridiaankijker door flamsteed; en uit de noodzalijkheid om de resultaten onafhankelijk te maken van de onvermijdelijke gebreken der werktuigen, vloeide de voortdurende verbetering der werkdadige sterrekunde door bradley, mayer, bessel, en anderen voort, terwijl ook de kunst, sterrekundige werktuigen en uurwerken te maken, tot het streven naar eene naauwkeurigheid gedrongen werd, die vroeger voor eene hersenschim zoude gehouden zijn.
De overtuiging van dit noodzakelijke verband tusschen de ontwikkeling der verschillende deelen eener wetenschap, is zeker eene van de beweegredenen die ons nopen, ook aan die takken onze aandacht te schenken, die voorloopig weinig nut of voordeel beloven. Maar ook, al konde men zeker zijn, dat de overige afdeelingen eener natuurwetenschap volstrekt niet door eene beoefening van eene bepaalde afdeeling konden bevorderd worden, dan toch is de natuuronderzoeker niet geregtigd haar te verwaarloozen. Het is niet alleen stoffelijk belang dat ons tot de beoefening der natuurwetenschappen aanspoort. Overal waar het ons vergund is, door naauwgezet vorschen een blik op de werkingen der Natuur te slaan, worden onze moeite en inspanning rijkelijk vergolden door het verhevene dat zich voor onze onderzoekingen openbaart, en de overtuiging hiervan doet ons dikwijls lange reeksen van waarnemingen verzamelen, waarvan de uitkomsten eerst na langen tijd vruchten kunnen dragen.
Deze overwegingen mogen daartoe strekken, geachte Toehoorders! om u te overtuigen, dat, mogt ook al de Maatschappij in het algemeen, en ieder harer leden in het bijzonder geenen invloed van de ontdekking der asteroïden gewaar

{==557==} {>>pagina-aanduiding<<}
worden, het toch de pligt van den sterrekundige is, het ruime veld, dat zich thans door die ontdekkingen aan hem aanbiedt, ijverig te bearbeiden, de talrijke werkzaamheden, die zij hem verschaffen, trouw te vervullen, en zich tevreden te stellen met de innige overtuiging, dat zulk eene volharding niet na zal laten, hem eerlang, door de vermeerdering zijner kennis, rijkelijk te beloonen.
Reeds vroegtijdig hadden de wijsgeeren, uit hunne gebrekkige kennis van den loop der planeten, toch zóó veel met zekerheid meenen te moeten opmaken, dat het zonnestelsel een toonbeeld van eenvoudigheid en schoonheid wezen moest. Van al het geschapene beschouwde men het als datgene wat den mensch het ligtst tot eene nadere bekendheid met de bedoelingen van het Opperwezen brengen zoude; wijl de kennis er van geheel van de bepaling van afmetingen en tijdruimten afhing. De laatste konden het eerste bepaald worden, en reeds in de vroegste Oudheid vindt men eene vrij naauwkeurige kennis van de lengte van het jaar, d.i. van den omloopstijd der Zon (zoo als men toen geloofde), en even zoo van den omloopstijd der overige planeten. De pogingen die reeds vroeg werden aangewend om ook de afmetingen van ons zonnestelsel te bepalen, dat wil zeggen, met zekere en bepaalde maat te vergelijken - hetzij die maat zulk eene was, waarmede ook op den Aardbol afstanden gemeten werden, zoo als de mijl of el; hetzij men voorloopig zich moest vergenoegen daartoe eene andere maat te kiezen, wier betrekking tot aardsche maten nog onbekend was, namelijk den afstand tusschen de Zon en de Aarde, - die pogingen, zeg ik, mislukten ten eenenmale, wijl men, de Aarde als stilstaand aannemende, allen grondslag miste om de metingen van afstanden te bewerkstelligen.
Het zal noodig zijn dit laatste met een enkel woord op te helderen, en uwe gedachte een oogenblik te bepalen op de wijze die in het algemeen gevolgd wordt, om den afstand van een ver afgelegen voorwerp tot eenen aanschouwer te bepalen. Dezelfde handelwijze die de landmeter aanwendt, om den afstand van zijne standplaats tot een toren te bepalen, wordt ook door den sterrekundige gebruikt, om den afstand der hemelligchamen tot de zijne te vinden. Om u van deze handelwijze in het kort een begrip te geven, zoo veronderstellen wij dat wij ons op een veld bevinden, en dat wij den afstand van

{==558==} {>>pagina-aanduiding<<}
een toren willen weten, dan zal dit ons in het algemeen onmogelijk zijn als wij niet van standplaats veranderen. De waarneming kan ons onmiddellijk niets anders geven dan de rigting waarin de toren gezien wordt, en het is juist de verandering dier rigting, volgende uit eene verandering van standplaats, die ons in staat stelt tot eene bepaling van den afstand te geraken. Ik neem dus aan dat men zich van zijne standplaats in eene bepaalde rigting, b.v. naar het Noorden, eene bepaalde lengte, b.v. 100 el, verplaatst; wanneer men nu wederom de rigting van den bedoelden toren waarneemt, dan zal men genoeg gegevens hebben ter oplossing der vraag. Denkt men de twee standplaatsen van den waarnemer en den toren door lijnen verbonden, dan ontstaat daardoor een driehoek, en van dien driehoek is nu ééne zijde bekend, namelijk de verplaatsing van den waarnemer, en twee hoeken, zoodat, volgens eenvoudige grondbeginselen der driehoeksmeting, de twee andere zijden, zijnde de afstanden van den toren tot de beide standplaatsen, gevonden kunnen worden.
Nog in het midden der vorige eeuw kende men slechts zeven bewegelijke hemelligchamen, de Zon en de Maan medegerekend, die in de Oudheid allen den naam van planeten droegen. Van deze loopen de Zon en de Maan steeds in dezelfde rigting den hemel rond, de eene in den tijd van een jaar, en de andere in den tijd van 27½ dag. De overige vijf bewegen zich echter veel onregelmatiger. Ofschoon meestal in dezelfde rigting voortgaande, die wij voor het Noordelijk halfrond door de benaming: ‘van de regter- naar de linkerhand’ kunnen aanduiden, maken zij telkens, na bepaalde tusschenruimten, eene wending, bewegen zich gedurende eenigen tijd rugwaarts, om daarna met een versnelden loop hare regtstreeksche beweging te vervolgen. Van het beginsel uitgaande dat de Aarde stilstaat, was deze onregelmatige loop steeds een steen des aanstoots. Men stelde als eene ontwijfelbare waarheid voorop, dat het geheele zonnestelsel een model van eenvoudigheid en volmaaktheid was, en nog zouden wij ons met zulk eene beschouwing kunnen vereenigen, als men niet naar eigen bekrompen inzigten had willen bepalen, waarin die eenvoudigheid en volmaaktheid bestond. Van alle kromme lijnen beschouwde men den cirkel, en van alle bewegingen de eenparige als de volmaaktste. Men begreep dus dat de loop der

{==559==} {>>pagina-aanduiding<<}
bewegelijke ligchamen met eene eenparige snelheid in cirkels moest plaats grijpen. De beweging der Zon liet zich dan ook werkelijk door die vooronderstelling vrij goed voorstellen; doch wijl zij den eenen tijd van het jaar per dag eenen grooteren boog aan den hemel doorloopt dan op den anderen, zoo moest men de aarde buiten het middelpunt plaatsen. Met de Maan had men, daarentegen, reeds veel meer moeite, en om den loop der planeten te verklaren, was het natuurlijk noodig eene bepaalde oplettendheid aan de jaarlijks plaats hebbende teruggangen te schenken. Om deze uit te leggen stelde eudoxus: dat de planeten niet onmiddellijk om de aarde in een cirkel liepen, maar om een onstoffelijk middelpunt, dat zich, wederom in een cirkel en met eene eenparige snelheid, om de Aarde bewoog.
Het is duidelijk dat het ontstaan der teruggangen hierdoor eenigzins verklaard werd; maar een scherpen en naauwkeurigen toets aan de waarnemingen kon die verklaring niet wederstaan. Ptolemaeus, de groote sterrekundige der Oudheid, die in de tweede eeuw onzer jaartelling te Alexandrië bloeide, heeft het stelsel, waarvan ik u het hoofddenkbeeld aangaf, geheel uitgewerkt, en zelf waarnemingen gedaan om tot een grondslag zijner beschouwingen te strekken. Zijn werk overtrof alle bestaande zoo zeer in grondigheid, dat het, helaas wat lang! voor onovertreffelijk is gehouden geworden. Een bijzondere trek van zijn stelsel, gewoonlijk naar hem het Ptolemaeïsche genoemd, lag daarin, dat het, ten gevolge van den aangenomen stilstand der Aarde, de afstanden der planeten zelve niet kon aangeven, maar alleen de verhoudingen tusschen den straal van den cirkel, dien de planeet om het bewuste onstoffelijke middelpunt beschreef, en van den cirkel waarin dit middelpunt zich om de Aarde bewoog.
Eerst toen copernicus, in de eerste helft der zestiende eeuw, aan de Aarde eene jaarlijksche beweging om de Zon toekende, bleek het hem dat de onregelmatige loop der planeten zeer gemakkelijk verklaard konde worden door aan te nemen, dat zoo wel deze als de Aarde in excentrische cirkels om de Zon loopen. De bijcirkels van het Ptolemaeïsche stelsel vervielen nu niet alleen; maar doordien het standpunt der Aarde niet meer als onbewegelijk werd aangenomen, bragt de veranderde wijze van beschouwing te gelijk mede, dat de grootte der

{==560==} {>>pagina-aanduiding<<}
stralen van de bedoelde cirkels, in verhouding tot den straal van de loopbaan der Aarde, konde bepaald worden.
Het nieuwe stelsel, eenmaal algemeen bekend geworden, werd spoedig door alle sterrekundigen van dien tijd aangenomen, uitgezonderd tycho brahé, die, daarentegen, de Zon met haren ganschen planetenstoet om den Aardbol liet wentelen. Men houde in het oog, dat, welk der drie stelsels men ook aanneme, de berekening, in welke rigting zich eene planeet op een bepaald oogenblik vertoond heeft, of vertoonen zal, toch volkomen dezelfde blijft, en het is niet onwaarschijnlijk dat tycho brahé slechts om aan de bezwaren van sommiger kwalijk geplaatste vroomheid te gemoet te komen, den stilstand der Aarde wilde behouden.
Ik heb zoo even met een enkel woord gezegd dat men reeds in de Oudheid het zonnestelsel als eene uitdrukking van de volmaaktheid des Scheppers beschouwde. Dit denkbeeld werd niet weinig versterkt door de groote vereenvoudiging die copernicus door zijn systeem in de beschouwing van het zonnestelsel had ingevoerd, en keppler, die zich eene zoo groote verdienste verworven heeft, door uit de waarnemingen van tycho brahé de ware wetten van den planetenloop te ontdekken - keppler zelf bleef gedurende al zijne onderzoekingen het denkbeeld vasthouden, dat het zonnestelsel naar eene wet van schoonheid geschapen was; en daar hij de wiskunde als de schoonste wetenschap, en de muzijk als de schoonste kunst beschouwde, zocht hij met allen ijver die vermeende wet van schoonheid aan wiskunde en muzijk te ontleenen. Het is ons thans bijna onbegrijpelijk dat keppler, die met zoo veel mathematisch talent de waarnemingen van tycho brahé gebruikt heeft om den waren vorm der planetenbanen te vinden, en in deze onderzoekingen zoo zuiver proefondervindelijk te werk ging, zich toch heeft laten leiden door eene hersenschim, waarvan de dwaasheid zoo sterk in het oog loopt.
Wij zullen ons niet ophouden bij keppler's zonderlinge bespiegelingen om zijne schoonheidswetten te vinden, en, nadat hij meende haar gevonden te hebben, te bewijzen. Zijne schriften zijn talrijk en uitgebreid, en vorderen eene afzonderlijke studie. De Hoogleeraar apelt te Jena heeft zich de moeite getroost die te beoefenen, en heeft zijne uitkomsten reeds in verscheidene belangrijke stukken bekend

{==561==} {>>pagina-aanduiding<<}
gemaakt. Ook vindt men de bijzonderheden der hersenschimmige bespiegelingen van keppler op eene duidelijke wijze in het reeds genoemde werk van Prof. kaiser, en ik verwijs dus ieder, die hierover méér wil weten, naar dat boek.
Hoe vernuftig de schoonheidswetten van keppler mogten wezen, het verried zich weldra dat zij geen steek hielden, en de betrekkingen tusschen de afmetingen der planetenbanen, die hij meende a priori uit zijne bespiegelingen te kunnen afleiden, bleken spoedig a posteriori onjuist te zijn. Men zou meenen dat alle redeneringen, betreffende de bedoelingen die de Schepper bij de vorming van het planetenstelsel gehad zou hebben, eens voor goed waren afgeschaft; maar het tegendeel was waar. Men kon niet nalaten de afstanden van de bekende planeten tot de Zon tot een voorwerp van beschouwing te maken, en het bleek spoedig dat, in geval er nog eene planeet tusschen Mars en Jupiter gevonden wierd, er dan eene zeer schoone regelmaat in de afstanden der planeten tot de Zon bestond. Het is deze regelmaat, die onder den naam van ‘de wet van titius’ genoeg bekend is, maar die ik mij toch even veroorloven zal te ontwikkelen, daar ik haar meermalen zal moeten noemen. Stelt men de volgende getallen op eene rij:
0, 3, 6, 12, 24, 48, 96,

en telt men bij elk dier getallen 4 op, dan verkrijgt men:
4, 7, 10, 16, 28, 52, 100,

welke getallen werkelijk vrij na de betrekking der planetenafstanden tot de Zon voorstelden; met deze uitzondering, dat de planeet die op 28 deelen afstand van de zon staan moest, ontbrak. Deze opmerking deed bij velen het vaste vermoeden heerschen dat zij bestaan moest, maar dat zij zich door lichtzwakheid aan het bloote oog tot nog toe onttrokken had, en dit vermoeden werd zoo goed als tot zekerheid, toen de planeet Uranus, die in 1781 ontdekt werd, eene verdere voortzetting der reeks aanwees. Voegt men, namelijk, achter de reeks een nieuwen term, die weder het dubbele is van 96, dan verkrijgt men, na bijtelling van 4 eenheden, 196, en werkelijk stelt dit getal ten naasten bij den afstand van Uranus tot de Zon voor. Twee gronden had men reeds toen tegen deze bespiegelingen kunnen aanvoeren: ten eerste, de door de wet van titius gevonden getallen stonden niet juist in dezelfde betrek-
{==562==} {>>pagina-aanduiding<<}
king als de afstanden der planeten tot de Zon, en ten tweede maakte blijkbaar de eerste term eene uitzondering, want in plaats van 0 zou in de eerste rij 1½, en in plaats van 4 in de tweede rij 5½ moeten staan. Het aantal mijlen dat met deze getallen vermenigvuldigd moet worden, om de bedoelde afstanden te geven, is omtrent 2,000,000. In plaats van 8,000,000 gaf dus de wet van titius eigenlijk 11,000,000. Maar over dergelijke kleinigheden stapte men heen. Het was hier zoo als 't meermalen gebeurt: men zag datgene over het hoofd, wat strijdig was met zijne eigen inzigten. Hadde men een van hen, die in de wet van titius werkelijk het modèl aanschouwden, waarnaar het zonnestelsel gevormd was, ingefluisterd, dat er zich niet ééne, maar misschien wel eene groote menigte planeten tusschen de loopbanen van Mars en Jupiter zouden bewegen - men zou waarschijnlijk met een glimlach beantwoord
geworden zijn, en eene reeks van gronden gehoord hebben, waardoor het onwaarschijnlijke van zulk eene vooronderstelling zou aangetoond geworden zijn, terwijl hierbij vooral de bedoelingen van den Schepper in de eerste plaats zouden zijn aangevoerd geworden.
Laten wij nu die bespiegelingen eener onvolkomen kennis van de planeten rusten, en het zamenstel der jongst ontdekte kleine planeten nader beschouwen!
Zoo als men zich herinneren zal, gaf de zoogenoemde wet van titius, voor den afstand van de Aarde tot de Zon 10 aannemende, voor de ontbrekende planeet eenen afstand 28, die tusschen de afstanden 16 en 52 van Mars en Jupiter in ligt. Het schijnt dat het toeval dikwijls bestemd is de redeneringen der Natuuronderzoekers te misleiden. Want, ofschoon van de thans bekende 33 asteroïden de middelbare afstanden tot de Zon, in dezelfde maat uitgedrukt, tusschen 22,0 en 31,9 liggen, welke getallen de middelbare afstanden van Flora en Euphrosyne voorstellen, zoo is het een opmerkenswaardig toeval geweest, dat de beide eerste der asteroïden, Ceres en Pallas, juist eenen middelbaren afstand hebben die vrij na met het getal door de wet van titius voorgeschreven, overeenstemt. Voor Ceres, namelijk, is die afstand 27,65, voor Pallas 27,72 deelen, terwijl tot nog toe slechts één middelbare afstand, namelijk die van Bellona (27,81), nader bij de 28 komt. De afwijking bleef in allen geval even klein als

{==563==} {>>pagina-aanduiding<<}
zij bij de overige groote planeten was. Het is opmerkenswaardig dat, in den tijd toen de afstanden der planeten tot de Zon zoo dikwijls ter sprake kwamen, tweemaal achtereen, door de ontdekking van Uranus en Ceres, de regel, dien men daarin had meenen ontdekt te hebben, eene bevestiging scheen te ontvangen, en dat eerst later, zoo wel het groote aantal asteroïden als de planeet Neptunus sterke afwijkingen van dien regel verrieden.
De thans bekende drie-en-dertig asteroïden bewegen zich in loopkringen die op de zonderlingste wijze door elkander geslingerd zijn; en het is merkwaardig hoe de wanorde, die bij die schikking schijnt te heerschen, afsteekt bij de statige regelmatigheid die in het stelsel der groote planeten opgemerkt wordt. Toen nog slechts Ceres en Pallas ontdekt waren, kwam olbers op zijne bekende vooronderstelling, dat beiden stukken waren van ééne planeet, welligt door eene geweldige ontploffing uiteengebarsten. Was die vooronderstelling waar, dan moest, onder andere bijzondere betrekkingen, die tusschen de loopbanen der stukken moesten bestaan, zich ook deze bevinden, dat zij allen weder door het punt in de ruimte heenliepen, waar de uiteenbarsting had plaats gehad. Olbers zelf was te verstandig en te verlicht om aan dit zijn denkbeeld meer gewigt toe te kennen dan aan eene zuivere onderzoekingshypothese, en als zoodanig heeft het zijne diensten bewezen. Nu wij, in plaats van met twee, met drie-en-dertig asteroïden bekend zijn, is het duidelijk gebleken dat deze onderstelling niet waar kan zijn. Om, namelijk, een regt denkbeeld van de wijze te verkrijgen, waarop de banen der asteroïden door elkander slingeren, is eene teekening onvoldoende, dewijl zij de loopbanen als in dezelfde vlakte liggende voorstelt, en de hellingen der loopbanen niet kan aangeven, waardoor juist de merkwaardigste bijzonderheden ontstaan. Hiertoe is een model noodig, waarin elke planetenbaan door een koperdraad wordt voorgesteld. Zulk een model, dat slechts de loopbanen der tien eerst bekende asteroïden en der hoofdplaneten tot en met Jupiter voorstelt, heeft Prof. kaiser voor het Observatorium te Leiden, en een dergelijk, dat echter de banen van drie-en-twintig asteroïden, de hoofdplaneten tot en met Jupiter, en die van tien
kometen met korte omloopstijden aangeeft, is door littrow, geholpen door zijnen leerling

{==564==} {>>pagina-aanduiding<<}
starke, te Weenen vervaardigd. Het behoeft naauwelijks vermelding, dat alle bijzonderheden die de ligging dier loopbanen aanbiedt, door zulk een toestel onmiddellijk in het oog vallen, mits hij de Natuur getrouw voorstelle. Uit zulk een model ziet men onmiddellijk dat de loopbanen volstrekt niet, zoo als de bevestiging der hypothese van olbers vereischen zou, allen zeer na ééne streek doorgaan; maar het geeft aanleiding tot de opmerking, dat meermalen eene vrij sterke toenadering tusschen twee loopbanen plaats vindt. Menigmaal toch is de vervaardiger verpligt, het koperdraad dat de loopbaan van de ééne planeet voorstelt, uit te vijlen, ten einde dat van eene andere loopbaan in zijnen behoorlijken stand te plaatsen. Men zou zelfs zeggen dat de loopbanen elkander werkelijk doorsnijden; maar de aard van den toestel brengt mede dat men hier niet te sterk op vertrouwen kan, en dat dus die doorsnijdingen slechts ten naastenbij plaats hebben. Wil men juist weten, tot op hoe na twee loopbanen elkander naderen, dan moet men eene zeer langwijlige berekening te hulp roepen. Reeds in de vorige eeuw hebben zich verschillende wiskundigen, maupertuis, lalande, duséjour en prosperin, met het onderzoek naar de mogelijkheid bezig gehouden, dat eene komeet den Aardbol zoude ontmoeten; en ook in onze eeuw heeft olbers hetzelfde vraagstuk nog eens behandeld. Het belang dat een dergelijk onderzoek hebben kan, is toegenomen, nu, door het voortdurend aangroeijen van het aantal asteroïden, er telkens méér loopbanen, en dan nog wel van planeten, bekend zijn, die elkander zeer na voorbijgaan. Reeds verscheidene malen is dus op nieuw deze toenadering der loopbanen een punt van onderzoek geweest. Het eerst heeft zich de Amerikaansche sterrekundige gould hiermede bezig gehouden, toen er nog slechts
negen asteroïden bekend waren; later heeft d'arrest, te Leipzig, zijn onderzoek over dertien, en, eindelijk jahn op 24 asteroïden uitgebreid. Bij deze onderzoekingen werd ook nagevorscht, of zich ook eene of andere merkwaardige betrekking in de loopbanen zou voordoen; maar daaromtrent is het resultaat niet gunstig geweest. Viel al soms aanvankelijk eene of andere bijzonderheid in het oog, dikwijls verviel zij naderhand weder door later bijgekomen asteroïdenbanen. Zoo berekende d'arrest de helling van de vlakten der asteroïdenloopbanen op de aequatorvlakte

{==565==} {>>pagina-aanduiding<<}
der Zon, en het bleek dat eenige dier vlakten eene kleine, anderen wederom eene tamelijk groote helling op de bedoelde vlakte hadden, doch dat geene enkele helling tusschen de 7o en 11o bedroeg. Reeds jahn merkte later op dat deze lacune door de vijf asteroïden: Calliope, Psyche, Massilia, Fortuna en Melpomene, vrij regelmatig aangevuld wordt. Evenmin is op eene andere wijze eenige belangrijke algemeene eigenschap aan te wijzen. De eenigste bijzonderheid mogt misschien deze zijn, zoo ver mij bekend is, het eerst door leverrier opgemerkt, dat de Periheliën meestal aan eene helft van den hemel-om-trek liggen. Van de drie-en-dertig thans bekende asteroïden liggen er vier-en-twintig periheliën in de eene helft van den Dierenriem en negen in de andere. Maar misschien zullen latere ontdekkingen ook deze bijzonderheid als een toeval kenmerken, en al werd zij, tegen verwachting, bevestigd, dan zoude zij ons toch niet veel aangaande de wording van het zonnestelsel leeren. (Zie de Noot 1.)
De loopbanen der oude planeten liggen alle nagenoeg in dezelfde vlakte, en de baan eener binnenplaneet wordt altijd door die eener buitenplaneet geheel omsloten. Bij de asteroïden echter vindt eene onderlinge ligging van banen plaats, een gevolg van de ordeloosheid waarmede die banen in de ruimte geplaatst zijn, en die men vroeger alleen bij kometenbanen onderling, of wel kometenbanen en planetenbanen had aangetroffen; ik bedoel, namelijk, die gevallen waarbij twee banen als twee ringen eener ketting in elkander grijpen. - Bij de onderzoekingen waarvan ik zoo even sprak, groeit het aantal verbindingen tusschen twee loopbanen zeer sterk met het aantal asteroïden aan. Gould, die negen asteroïden kende, moest Ceres met Pallas, Juno, Vesta, Astraea, Hebe, Iris, Flora en Metis verbinden, daarna Pallas met de zeven volgende, Juno met de zes overschietende, enz.; gevende in het geheel zes-en-dertig verbindingen. Hoe sterk het aantal verbindingen toeneemt, blijkt daaruit dat d'arrest bij dertien asteroïden 78, en jahn voor vier-en-twintig asteroïden 276 verbindingen maken moest. Het bleek nu aan jahn, dat van deze 276 combinatiën, bij 148 de loopbanen als kettingringen in elkander grepen, terwijl bij de 128 overige paren de eene baan de andere omvatte.
Ook was een tweede punt van onderzoek van gould, d'arrest

{==566==} {>>pagina-aanduiding<<}
en jahn, de kortste afstand, waarop de banen elkander naderden. Zij hebben zich echter door de moeijelijkheid die dit vraagstuk aanbood, laten afschrikken, en het dus niet juist opgevat. Zij vonden dus wel eenige banen, die elkander vrij nabij kwamen, maar er ontsnapten verscheidene combinatiën van loopbanen aan hunne aandacht, die elkander ook tot een zeer kleinen afstand naderen. Van de 276 paren die jahn onderzocht, vond hij er 81, die op een kleiner afstand van elkander voorbijliepen dan 1/10 van den afstand bedraagt, waarop Mars van de Zon staat; en zelfs nog 6 waarbij die afstand minder dan 1/100 bedraagt.
Omtrent gelijktijdig met jahn kwam ook littrow met eene dergelijke onderzoeking te voorschijn. Hij zag nogtans het gebrek van de methode, door zijne voorgangers gevolgd, in, en bevlijtigde zich den werkelijk kortsten afstand der loopbanen te vinden. Hij breidde zijn onderzoek ook over de kometen uit, wier omloopstijd bekend was, en onderzocht ook de gevallen waarbij eene groote toenadering tusschen eene kometenbaan en die van eene der oude planeten plaats had. Het planetarium van koperdraden, dat ik reeds zoo even vermeld heb, stond hem reeds toe een helderen blik in het zamenstel der asteroïden-loopbanen te werpen, maar om het juiste bedrag van den kortsten afstand van elk paar banen te vinden, bleek het hem toch niet naauwkeurig genoeg te zijn. De moeijelijkheid om aan de loopbanen uit koperdraad hare juiste gedaante te geven, en daarna tusschen al de bestaande koperdraden door te werken, werd natuurlijk met elke nieuwe asteroïde vergroot. Om echter hetgeen hij zocht door berekening te vinden, dit was een reuzenarbeid die niet te overzien was, en hij kwam daarom op het eenvoudige denkbeeld, het vraagstuk door teekening op te lossen. Gaarne zoude ik u zijne handelwijze nader toelichten, doch ik moet dit nalaten, wijl deze uitweiding ons te lang op zou houden. Voor die baanparen, waarbij de teekening eenen niet meer meetbaren kleinsten afstand gaf, heeft hij dien door eene toenaderende berekening nader onderzocht. Van 25 verbindingen die hij aan de berekening onderwierp, bleek het, dat er acht gevallen waren, waarbij twee loopbanen elkander tot op minder dan 0,01 van den straal der aardbaan naderden. Deze gevallen bevatten de volgende combinatiën:

{==567==} {>>pagina-aanduiding<<}


Egeria en Flora	0,009
Thalia en Parthenope	0,008
Flora en Lutetia	0,010
Flora en Astraea	0,010
Thetis en Parthenope	0,009
Metis en Fortuna	0,001
Metis en Parthenope	0,010
Hygiea en Astraea	0,010

zijnde deze laatste reeds door d'arrest opgemerkt.
Jahn had nog eenige andere gevallen gevonden, waarbij de toenadering binnen de gestelde grens viel, maar het blijkt bij nader inzien dat littrow naauwkeuriger elementen gebruikt heeft dan jahn.
De vraag, die zich ons na het gevondene opdringt, is natuurlijk of er dan eenige kans bestaat, dat wij van de ontmoeting van twee asteroïden nog getuigen zullen kunnen zijn. Het is wederom zeer moeijelijk de waarschijnlijkheid van zulk eene gebeurtenis aan de berekening te onderwerpen, maar eene slechts eenigermate nadere beschouwing doet ons erkennen dat zij toch voor een menschenleven zeer gering is. Als de kortste afstand nog 1/1000 is van den straal der aardbaan, dan bedraagt hij toch nog 20,000 Duitsche mijlen. Op zulk een afstand hebben de asteroïden, wier banen beschouwd wordt, ruimte in overvloed om elkander ongehinderd voorbij te snellen. Want ofschoon de middellijn van geene der asteroïden zoo groot is, dat zij regtstreeks met zekerheid gemeten kan worden, kunnen wij juist daardoor de grens bepalen welke zij stellig niet te boven gaan. Ook kunnen wij uit de lichtsterkte, waaronder zij zich vertoonen, de middellijn in mijlen schatten, door haar licht te vergelijken met dat hetwelk eene andere planeet ons toewerpt; maar dan moet men ook aannemen dat beide planeten een even groot licht-terugkaatsend vermogen hebben. Stampfer te Weenen heeft een voorschrift van deze berekening afgeleid, maar het is mij niet gelukt zijne onderzoeking onder de oogen te krijgen. Ik heb daarom zelf getracht zulk een voorschrift te vinden, en het bleek mij dat de meeste middellijnen tusschen de 20 en 100 Duitsche mijlen gelegen zijn. Beschouwen wij dus twee asteroïden, ieder van 100 Duitsche mijlen middellijn, dan moeten twee voorwaarden voor eene botsing zamenwerken: de eerste, dat de loop-
{==568==} {>>pagina-aanduiding<<}
banen harer middelpunten elkander op een kleineren afstand dan 100 D. mijlen voorbijgaan; de andere, dat de twee planeten te gelijkertijd zich op die twee punten bevinden, waar de loopbanen elkander het meest naderen. Wordt al de eerste voorwaarde vervuld, dan kan het soms eeuwen duren vóór dat aan de tweede slechts ten
naastenbij voldaan wordt. Beschouwen wij nader, b.v., het planetenpaar, dat, naar de berekening van littrow, het digtste bij elkander kan komen, namelijk Metis en Fortuna, dan blijkt het, dat Metis het punt waar hare loopbanen elkander kruisen, den 31sten October 1857 zal passeren, maar op dien datum is Fortuna, die den 27sten October van het vorige jaar door dat kruispunt gegaan is, reeds 97o verder. Nu beweegt zich Metis slechts een weinig schielijker dan Fortuna; zoodat als Metis andermaal, d.i. na 3 jaren en 270 dagen, weder door het bedoelde punt gaat, Fortuna haar slechts nog 92o vooruit is. Het zal op die wijze nog omtrent 72½ jaar duren, eer dat de twee genoemde planeten nagenoeg naast elkander hare loopbanen doorloopen. Tot op hoeveel mijlen zij elkander dan zullen naderen, kan nu nog niet berekend worden, daar de loopbanen zelve door de aantrekking der groote planeten gedurig veranderen, en het alleen door de berekening van het uitwerksel dier aantrekkingen gedurende al die 72 jaren uit te maken is. Gebeurt er nu bij dien voorbijgang niets bijzonders, doordien de planeetjes elkander niet zeer sterk naderen, dan is Metis Fortuna spoedig weder vóór, en er moeten omtrent 270 jaren verloopen, voordat zich weder eene zamenkomst ter beschouwing aanbiedt. Het blijkt dus, hoe zelden voor een bepaald paar planeten zelfs de voorbijgangen plaats hebben. Maar het aantal asteroïden zal waarschijnlijk nog sterk vermeerderen, en het is ligt in te zien dat de kans voor de sterke toenaderingen in eene nog sterkere evenredigheid zal toenemen; en het behoort dus althans niet tot de onmogelijkheden dat onze nazaten eene botsing van twee hemelligchamen zullen voorspellen, en door hunne kijkers
zullen aanschouwen.
Is nogtans de kans voor zulk eene gebeurtenis, zoo als gezegd is, uit de natuur der zaak gering, toch zal bij de bedoelde toenaderingen, de aantrekking van de eene planeet op de andere noodwendig storingen in haar beider loopbanen ten gevolge moeten hebben, die aan onze waarnemingen niet zullen

{==569==} {>>pagina-aanduiding<<}
kunnen ontsnappen, en die ons tot de kennis van de massa's der elkander voorbijgegane asteroïden zullen moeten leiden. Tot nog toe zijn geene storingen van dien aard bemerkt, hetgeen een gevolg is van de geringe massa's der asteroïden, en van de groote afstanden waarop zij meestal van elkander verwijderd blijven; maar in de bijzondere gevallen, die wij zoo even beschouwd hebben, kan haar afstand zóó gering worden, dat de onderlinge aantrekking zeer sterk wordt; terwijl er dan nog de omstandigheid bijkomt, dat zulk een paar asteroïden een langen tijd digt langs elkander hare wentelingen om de Zon blijven volbrengen.
Slaan wij nu een blik op de gevolgen die de vele planetenontdekkingen van den laatsten tijd voor de sterrekunde gehad hebben. De pogingen om de waarschijnlijk zeer talrijke ligchaampjes achtereenvolgens op te sporen, die tusschen de loopbanen van Mars en Jupiter hunnen loop om de Zon volbrengen, dagteekenen niet van de ontdekking van Astraea af. Ofschoon er, tusschen de ontdekking van Vesta in 1807, en die van Astraea in 1845, een tijdvak van 38 jaren verliep, was dit toch niet een tijdvak van stilstand. Langzaam, maar zeker, werden van verschillende zijden de noodige werkzaamheden ondernomen, om planeten-ontdekkingen voor te bereiden. Om goed in te zien welke hulpmiddelen er voor die ontdekkingen vereischt worden, merke men op dat zij in het algemeen geschieden door minder of meer uitgebreide sterrekaarten, door middel van kijkers, met den hemel te vergelijken. Treft men alsdan eene ster aan die niet op de kaart staat, dan heeft men kans dat zij eene planeet is, doch dit is eerst dan bewezen als eene latere waarneming aantoont dat zij zich bewogen heeft. Nu verdeelt men de vaste sterren naar hare helderheid in sterren van de 1e, 2e, 3e grootte, enz., wordende door de sterren van de 1e grootte de helderste, en door die van de 6e grootte die sterren verstaan, welke zich in een helderen en donkeren nacht nog eenigermate voor het ongewapend oog laten onderscheiden. Neemt men kijkers te hulp, dan ontwaart men sterren die voor het bloote oog onzigtbaar zijn, en deze worden verder in sterren van de 7e, 8e grootte, enz. verdeeld. Heeft men nu een kijker die al de sterren van de 9e grootte nog laat onderscheiden, en even zoo sterrekaarten waarop al de sterren tot en met de 9e grootte met zorg zijn

{==570==} {>>pagina-aanduiding<<}
afgeteekend, dan heeft men daarin het noodige om planeten te ontdekken, die zich zoo helder voordoen als de sterren van de 9e grootte of helderder; mits men moed en volharding genoeg hebbe om zich misschien eenige jaren lang vruchteloos met die taak bezig te houden. Het spreekt echter van zelf dat alle planeetjes die de genoemde helderheid niet bereiken, zich in het gestelde geval aan de aandacht van den ijverigen zoeker zullen onttrekken. Er zijn werkelijk verschillende planeetjes gevonden die helderder waren dan eene ster van de 9e grootte, namelijk Pallas, Juno, Vesta, Iris, Victoria, Euterpe, Bellona, en misschien nog een paar; maar de meesten waren, òf juist zoo helder, òf zwakker. Themis was zelfs niet helderder dan eene ster van de 12e grootte. Het ligt in den aard der zaak, dat de helderste planeetjes het eerst gevonden werden, en dat, wil men thans slechts eenige kans hebben van door de ontdekking eener nieuwe planeet beloond te worden, men zich in het bezit moet stellen van een kijker die minstens de sterren van de 10e grootte doet onderscheiden, en van sterrekaarten die alle sterren van deze grootte bevatten. De sterrekaarten nu worden vervaardigd door eerst al die sterretjes af te teekenen waarvan de plaatsen in de sterrelijsten voorkomen, en daarna de ontbrekende op het oog aan te teekenen. Naar mate men kleinere sterretjes wil opnemen, worden er dus uitgebreidere sterrelijsten gevorderd. In de laatste jaren hebben wij ons mogen verheugen in de uitgave van eene reeks van bepalingen van sterreplaatsen door argelander, den beroemden bestuurder der sterrewacht te Bonn. Reeds vroeger had hij dat gedeelte van den noordelijken sterrenhemel dat tusschen de parallelcirkels van
45o en 80o gelegen is, in 204 nachten successivelijk door het veld zijns meridiaankijkers laten gaan, en zoo doende de plaatsen van 22,000 sterren met eene naauwkeurigheid bepaald, waarvoor zijne zorgvuldigheid en netheid ons borg staan. Deze arbeid sloot aan een dergelijken van bessel aan, die tusschen de parallelcirkels van 15o Zuider- en 45o Noorder-declinatie een aantal van niet minder dan 62,000 sterren bepaalde. De nieuwe arbeid van argelander, waarvan ik zoo even sprak, omvat de strook, begrepen tusschen 15o en 31o Zuider-declinatie. Wederom 200 nachten, in de jaren 1849 tot 52, leverden de plaatsen van omtrent 18,000 sterren, zoodat in het geheel thans de plaatsen

{==571==} {>>pagina-aanduiding<<}
van meer dan 100,000 sterren bepaald zijn. Men moet deze drie werkzaamheden als de deelen van éénen afzonderlijken arbeid beschouwen, die niet minder dan 32 jaren geduurd heeft. Zoo als de waarnemingen voor deze bepalingen gedrukt en uitgegeven worden, bevatten zij niet de resultaten, maar de oorspronkelijke opteekeningen van den tijd door het uurwerk bij den doorgang door den Meridiaan aangewezen, en de aflezingen des meridiaancirkels. Voor elke ster, wier plaats men uit deze waarnemingen ontleenen wil, is dus eene herleiding noodig, zoo wel om het resultaat onafhankelijk te maken van de fouten van het instrument, als om den invloed van straalbuiging en andere kleine correctiën in rekening te brengen.
Een tweede arbeid, die zoo wel om zijne langwijligheid als om de belangeloosheid waarmede hij ten uitvoer gelegd wordt, ten hoogste verdienstelijk genoemd moet worden, is die van den Heer oeltzen, waarnemer aan de sterrewacht te Weenen, die de moeite niet ontzien heeft, de plaatsen der noordelijke sterren, door argelander bepaald, allen uit de door argelander zelf bekend gemaakte oorspronkelijke waarnemingen af te leiden, en in eene wèl geordende sterrelijst van twee octavo deelen uit te geven.
Reeds vroeger was een dergelijke arbeid ondernomen en ten uitvoer gebragt door Professor weisse te Cracan, die de herleidingen voor de helft van bessel's bepalingen op zich nam. De sterrelijst die zijne uitkomsten bevatte, werd in 1846 te St. Petersburg uitgegeven, en onlangs maakte hij bekend dat hij even zoo met de andere helft bezig is. Ook oeltzen gaat op het ingeslagen pad voort, en is thans bezig argelander's waarnemingen van Zuidelijke sterren te herleiden.
Men moet eenige ondervinding gehad hebben van het eentoonige dat er in bestaat, om dezelfde berekening dikwijls te herhalen, om den moed en de volharding van oeltzen en weisse te kunnen waarderen, die zich niet hebben laten afschrikken door het denkbeeld eenige jaren van hun leven aan de volvoering van 40,000 of 60,000 maal dezelfde berekening te wijden.
Al deze ondernemingen strekken zich niet veel verder uit dan de sterren van de 9e grootte, en zelfs deze geven zij niet volledig. Wilde men slechts ééne grootte meer opnemen, de

{==572==} {>>pagina-aanduiding<<}
arbeid zou drie- of viermaal uitgebreider worden. In de waarnemingen van bessel, b.v., waarvan zoo even gesproken is, komen 8,000 sterren van de 8e en 20,000 sterren van de 9e grootte voor, terwijl het zeker is dat er een groot aantal van de laatsten zijn overgeslagen. Te regt mag het dus wel een reuzenarbeid genoemd worden die door den Heer graham, den helper van het privaat-observatorium van den Heer cooper te Markree, is begonnen, om, al is het dan niet met de naauwkeurigheid van de bepalingen van bessel en argelander (die trouwens ook voor zijn doel niet noodig is), maar toch bij benadering, met den grooten kijker aldaar, die den kijker van de Pulkowa in grootte evenaart, de plaatsen van de meeste sterren tot de 11e grootte ingesloten te bepalen, die niet verdef dan drie graden van de eeliptica afstaan. Het doel van deze onderneming, in Augustus 1848 begonnen, is, een toereikend aantal punten te leveren, om, op het oog de overige sterren afteekenende, sterrekaarten te voltooijen die alle sterren tot de 12e grootte ingesloten bevatten. Reeds kwam in 1851 het eerste, en weldra het tweede en derde deel van den ‘Markree-Catalogue’ in het licht, bevattende ieder omtrent 15,000 sterren, wier plaatsen nog in geene sterrelijst voorkomen.
Wat nu de sterrekaarten aangaat, ook met betrekking tot dit hulpmiddel zijn wij in de laatste jaren aanmerkelijk verrijkt, door 10 kaarten, welke hind ons geschonken heeft, bevattende ieder een band van 15 graden lengte en 6 graden breedte, die zich 3 graden ter wederzijde van de ecliptica uitstrekt. De reden waarom hind bij voorkeur de sterren in de nabijheid der ecliptica afteekent, is eenvoudig deze, dat, hoe sterk de loopbanen der planeten ook op het vlak der ecliptica mogen hellen, die planeten toch noodzakelijk tweemalen in elken omloop de ecliptica moeten doorsnijden. Teekent men dus een band van den hemel af, door wiens midden de ecliptica loopt, en vergelijkt men dien met goede kijkers, van tijd tot tijd, met den hemel, dan kan het niet anders of men moet achtereenvolgens al die planeetjes ontdekken welke zich helderder voordoen dan de zwakste sterretjes die op de kaart zijn aangeteekend. Valz, de Directeur der sterrewacht te Marscille, heeft reeds vóór omtrent tien jaren hierop opmerkzaam gemaakt, en stelde aan de Akademie van Wetenschappen te

{==573==} {>>pagina-aanduiding<<}
Parijs voor, den arbeid onder hare bescherming te nemen, en dien onder twaalf sterrekundigen te verdeelen. Men heeft nooit van eenige bemoeijingen van dit wetenschappelijk ligchaam dienaangaande gehoord. Valz stelde slechts voor, kaarten te ontwerpen die zich ter wederzijde één graad van de ecliptica uitstrekten, terwijl hind een driemaal breederen gordel afteekende; maar daarentegen wilde valz àl de sterren tot en met de twaalfde grootte opgenomen hebben, terwijl hind niet verder ging dan de tiende grootte.
De arbeid, door hind begonnen, is weder eene van die groote ondernemingen, waardoor alleen de sterrekunde kan vorderen. Reeds eenige malen hebben wij de gelegenheid gehad op te merken, welke volharding de meeste werkzaamheden van eenige beteekenis vereischen, en waarlijk ook de kaarten van hind getuigen van zijn moed en ondernemingsgeest. Reeds bijna negen jaren met haar bezig, zijn er nog slechts tien van de vier-en-twintig voltooid, maar het is wel waarschijnlijk dat de overige spoediger zullen volgen. (*)
Ook valz zelf heeft, na zijn voorstel aan de Akademie te Parijs gedaan te hebben, niet stil gezeten. Hij is óók bezig aan het teekenen van sterrekaarten, op nog grooter schaal dan die van hind, en is het eerst op het denkbeeld gekomen, om, door de photographie zijne kaarten, die zwarte sterren op een witten grond bevatten, te veranderen in dezulken waar witte op een zwarten grond zigtbaar zijn. De laatsten vermoeijen het oog veel minder dan de eerste. Ofschoon valz reeds een paar malen berigten over zijne kaarten aan de Fransche Akademie heeft ingezonden, is er toch van deze nog niets uitgegeven, evenmin als van die van graham.
Ook de reeds sedert bijna dertig jaren langzamerhand uitkomende Berlijner sterrekaarten werden door nieuwe bijdragen van hencke te Driessen, den overledenen boguslawski te Breslau, bremiker te Berlijn, en d'arrest te Leipzig, vermeerderd.
Aangaande den oorsprong dezer kaarten herinnere men zich, dat het plan, een zeer breeden gordel met inbegrip van de sterren der negende grootte af te beelden, reeds in Sept. 1800

{==574==} {>>pagina-aanduiding<<}
oprees bij eenige sterrekundigen te Lilienthal, waarvan de laatste, de beroemde gauss, in de vorige maand te Göttingen in hoogen ouderdom overleden is. Het doel dat men hiermede trachtte te bereiken, was de toen nog niet ontdekte planeet tusschen Mars en Jupiter te zoeken, en niets was natuurlijker dan dat men dit plan geheel liet varen, toen piazzi reeds op den 1sten Januarij 1801 het gezochte voorwerp vond. Eerst na vijf-en-twintig jaren werden de sterrekundigen op nieuw daartoe door bessel aangespoord, toen hij reeds een groot gedeelte zijner duizendtallen van sterreplaatsen bepaald, en daardoor de noodige bouwstof geleverd had om de kaarten reeds met een groot aantal sterren in te vullen. Door de vereeniging van zestien, meest Duitsche sterrekundigen, zijn thans 21 van de 24 kaarten voleindigd, aan twee der drie laatsten wordt door de Heeren luther te Bilk en schmidt te Olmütz ijverig gearbeid, zoodat er alle hoop bestaat het geheele stel binnen kort voltallig te hebben.
De 24 Berlijner sterrekaarten, dus genoemd, wijl zij op kosten der Pruisische regering door de Berlijnsche Akademie van Wetenschappen worden uitgegeven, strekken zich niet verder uit dan 15o benoorden en 15o bezuiden de Evennachtslijn. Voor de ontdekking der planeten ware het wenschelijker, dat zij een gordel voorstelden door wiens midden de ecliptica liep; doch de reden, waarom men dit plan niet liever gevolgd heeft, is eenvoudig, dat de sterrebepalingen van bessel, toen hij op nieuw op de naauwkeurige afteekening des hemels aandrong, juist een gordel omvatten, die zich 15o aan beide zijden van de evennachtslijn uitbreidt.
Ook de sterrewacht te Bonn, onder het bestuur van den voortreffelijken argelander, belooft ons eerlang met een dergelijken arbeid te verrijken. Uit de omstandigheid dat de Berlijner kaarten, die nog niet ⅓ gedeelte van den voor onze breedte zigtbaren hemel voorstellen, den arbeid van achttien of negentien sterrekundigen en omtrent dertig jaren tot hare voltooijing behoefden, kan men eenigermate opmaken, welk een reuzenarbeid argelander begonnen is door het plan op te vatten, om, alleen geholpen door zijne assistenten, den ganschen hemel, met eene uitvoerigheid nog iets grooter dan die van de Berlijner kaarten, af te beelden. Deze arbeid staat wel niet met de ontdekkingen der planeten in verband, maar

{==575==} {>>pagina-aanduiding<<}
ik wilde dien toch hier niet verzwijgen. Sedert een paar jaren is hij de voornaamste werkzaamheid waarmede zich de sterrekundigen van de sterrewacht te Bonn bezig houden, en hij wordt op eene andere wijze uitgevoerd, dan tot hiertoe gedaan is. Elken helderen avond worden honderden sterren met eene toereikende juistheid bepaald, en binnen zes jaren hoopt men aldaar met de bepalingen gereed te zijn en aan het uitgeven der kaarten te beginnen. Zij zullen alle sterren bevatten die zich door een goeden kometenzoeker nog laten waarnemen, d.i. tot en met de sterren wier grootte door het getal 9½ wordt aangeduid. Dat van dezen arbeid niets is bekend gemaakt, moet daaraan toegeschreven worden, dat argelander niet gaarne openlijk van eene onderneming spreekt, voordat hij haar geheel of voor een groot gedeelte voleindigd heeft.
Bij het pas gezegde moet ik nog de opmerking voegen, dat de groote ondernemingen van argelander en bessel, om van zoo vele myriaden sterren de plaats vrij naauwkeurig te bepalen, niet enkel en alleen voor het zamenstellen der kaarten ondernomen is. De bepaling der plaatsen van plancten en kometen geschiedt òf relatief, òf absoluut. Voor eene absolute bepaling gebruikt men een meridiaancirkel, en uit den tijd waarop het hemelligchaam den meridiaan doorgaat, wordt zijne regte opklimming, en uit de hoogte, die het alsdan boven den horizon bereikt, zijne declinatie afgeleid. De planeten en kometen komen echter niet altijd bij nacht door den meridiaan, en daar de asteroïden te zwak van licht zijn om zich bij dag te laten waarnemen, zouden zij telkens een geruimen tijd niet kunnen worden waargenomen, als men geene andere hulpmiddelen ter waarneming had, dan een meridiaancirkel. Om in deze behoefte te voorzien, en dus om buiten den meridiaan de plaats van een hemelligchaam te bepalen, wendt men de zoogenaamde betrekkelijke plaatsbepaling aan, waarbij men het verschil in regte opklimming en declinatie tusschen de planeet of komeet en eene naburige ster bepaalt.
Het is dus noodig de plaatsen der sterren naauwkeurig te kennen, en deze ontleenen de sterrekundigen aan de waarnemingen van bessel en argelander, even als somtijds ook aan de vroegere van lalande, of aan de latere van lamont.
Eene belangrijke aanwinst, waarmede de sterrewacht van

{==576==} {>>pagina-aanduiding<<}
Greenwich zeer onlangs verrijkt is, namelijk een meridiaancirkel van buitengewoon groote afmetingen, is insgelijks alleen daarom door den beroemden airy ontworpen, om in eene door de asteroïden ontstane behoefte te voorzien. Zoo als wij gezien hebben, verschijnen de asteroïden soms in een licht; niet sterker dan dat der sterren van de twaalfde grootte, en de meridiaancirkels van den tegenwoordigen tijd laten niet eens de sterren van de tiende grootte waarnemen. De zwakste asteroïden moesten dus alleen door vrij vermogende kijkers buiten den meridiaan worden waargenomen, en liepen zelfs ligt gevaar, bij enkele verschijningen geheel verwaarloosd te worden. Zoo werd bij de laatste verschijning der planeet Themis nergens anders hare plaats bepaald dan te Berlijn, Washington en Leiden, en zelfs de Heer krüger te Bonn, die zich met de bepaling harer loopbaan bezig houdt, heeft haar vruchteloos gezocht, en toen hem eindelijk de fout der vooruitberekende plaats uit Berlijn was medegedeeld, heeft hij haar wel gezien - maar hare plaats niet kunnen bepalen.
Het was van groot belang te zorgen, dat er eenige meerdere zekerheid ontstond, dat zelfs zwakke asteroïden in den Meridiaan wierden waargenomen. Een gewone meridiaancirkel, gewoonlijk toegerust met een kijker van vijf duim opening, was hiertoe te zwak, en airy heeft daarom van zijne regering de toestemming verzocht en gekregen een dergelijk werktuig, van eene geheel nieuwe zamenstelling, op 's Lands kosten voor de sterrewacht te laten vervaardigen. Daar het van ouds de bestemming dier sterrewacht is, zich met de waarnemingen betreffende de ligchamen van ons zonnestelsel bezig te houden, zoo was het natuurlijk dat thans de tijd aangebroken was, haar van magtiger werktuigen te voorzien. De nieuwe meridiaancirkel, waarvan nu eene wedergade voor de sterrewacht aan de Kaap de Goede Hoop vervaardigd wordt, biedt stof aan tot eene menigte belangrijke opmerkingen, betrekkelijk de inrigting dier werktuigen en hun gebruik.
Maar eene nadere ontwikkeling dier opmerkingen zou ons te ver voeren. Zeer opmerkenswaardig zijn ook de theoretische werkzaamheden, door bond, encke, brünnow en hansen volbragt, om de berekening der storingen te verbeteren en te vereenvoudigen, en aldus nader te brengen tot den eenvoudigen

{==577==} {>>pagina-aanduiding<<}
vorm, die reeds lang aan de storingsberekeningen der oude planeten gegeven is. Maar, zoo als gezegd is, de verschillende deelen der praktische en theoretische sterrekunde staan met elkander in een naauw verband, en de ééne werkzaamheid uit het ééne gedeelte laat zich weder aan een anderen arbeid in eene andere afdeeling aanknoopen, en aan de beschouwingen zou geen einde komen. Ik zie mij dus wel genoodzaakt hier een einde aan mijne voordragt te stellen, en verwijt mij reeds te veel van uwe aandacht gevergd te hebben.

Noot 1. Ofschoon sedert den dag waarop deze Voorlezing gehouden werd, het aantal der bekende asteroïden van 33 tot 42 is gestegen, is in den tekst geene verandering gebragt, daar de hoofdzaken dezelfde gebleven zijn. Het eenige waaromtrent de lezer waarschijnlijk iets naders wil weten, is de verdeeling der periheliën aan den hemel-omtrek, waarvan op bl. 565 is gesproken. Teekent men aan eenen in graden verdeelden cirkel-omtrek de periheliën der thans bekende 42 asteroïden aan, dan ziet men dat er negen-en-twintig tusschen 352o en 172o, en dertien tusschen 172o en 352o liggen. De aangeduide onregelmatige verspreiding blijft dus bestaan, doch reeds minder sterk dan vroeger.
Noot 2. Argelander heeft, sedert het houden dezer lezing, zich ook met het onderzoek naar de middellijnen der asteroïden bezig gehouden. Hij ging van andere gegevens uit, dan ik, en vond dus ook eenigzins andere uitkomsten. Hij berekende de grootte der middellijnen van zes-en-twintig asteroïden, en vond ze tusschen 8 en 60 Duitsche mijlen.




Eene ontvoering in de zestiende eeuw.

Door P. Duys.

I.

In de witte Valk.

Op den 15den Februarij 1550 dwarrelden de sneeuwvlokken, door een fellen wind voortgejaagd, her- en derwaarts door de lucht. De rukvlagen slingerden het fraaije uithangbord van een burgerhuis in de Broederstraat te Kampen knersende heen en weder, en lieten ‘den witten Valk’, die daarop sierlijk prijkte,

{==578==} {>>pagina-aanduiding<<}
geen oogenblik rust. De over de stoep uitstekende breede luifel van het hecht gebouw, met spitsen gevel, had niet kunnen beletten dat de sneeuw zich had opgehoopt in de raamkozijnen en de bank die ter zijde van de stoep was geplaatst, en des zondags namiddags de huisgenooten en buren uitlokte tot gezelligen kout. In den winkel voor in het huis, die opgevuld was met boeken, meestal kwartijnen in leder en perkament gebonden, was een man, van zoo 't scheen middendertig-jarigen leeftijd, met rustelooze bedrijvigheid bezig, om, met hulp van een vijftien-jarigen leerjongen, geheele stapels boeken in manden en kisten te pakken. Hij droeg een lang wambuis, eene korte broek, waarvan de linten langs de graauwe wollen kousen nederhingen; eene wollen slaapmuts dekte zijn hoofd; maar hoe eenvoudig hij er in zijn huisgewaad uitzag, kenteekenden die heldere blik, die krachtvolle trekken een schrander degelijk man. Dit was peter warnersen, boekprenter in ‘den witten Valk’. De boeken, die hij zorgvuldig inpakte, en telkens in een groot boek opschreef, droegen allen denzelfden titel: Ghemeene Duytsche Spreekwoorden: Adagia oft Proverbia ghenoemt. Seer ghenuechlick om te lesen, ende oock profytelick om te weten, allen den gheenen, die der wyslick willen leren spreken ende schryuen. p.w. 1550. Gheprent toe Campen, in dye Broederstrate, by my peter warnersen, woenende in den Witten Valck. Warnersen gunde zich naauwelijks den tijd om zijn middagmaal te nuttigen, dreef onophoudelijk zijn leerjongen tot spoed, en had de voldoening, vóór den donker de laatste kist met exemplaren, die voor zijne kalanten en confraters in andere plaatsen bestemd waren, gevuld te zien.
- Tijs! - zeide de boekprenter - nadat de laatste kist was verzonden - veeg nu den winkel rein, en kom dan in de keuken.
Warnersen ging naar binnen, waar zijne vrouw eenige kannen bier met brood en een duchtig stuk ham had gereed staan. De knechts werden uit de drukkerij geroepen, en namen met den leerjongen en het twaalfjarig dochtertje, evelijn, aan de eene zijde der zware eiken tafel plaats, terwijl warnersen en zijne vrouw hillegonde zich aan het andere einde plaatsten, van waar men, door het raam in het beschot, het oog op den winkel had. Hillegonde, zoo als zij daar regtop nederzat in haar bruin lakensch jak en rok, met het witte

{==579==} {>>pagina-aanduiding<<}
kapjen over de weggestreken haren, was met haar zacht en vriendelijk gelaat, opene en heldere blaauwe oogen, het beeld van een zacht en kalm gemoed, van stille huiselijkheid en tevredenheid. De kleine evelijn was een bij uitstek lief kind; zij geleek met hare bruine lokken en fijn gelaat, hare vriendelijke aanvalligheid, veel op hare moeder; doch haar donkerder, vuriger blik en schalksche trekken om de kleine rozenlippen, schenen een aanleg te verraden, die zich tot meer kracht van handelen, tot meer levendigheid zou ontwikkelen. Dat kind, hun eenig kind, was beider oogappel, de vreugde van hun huis en hun leven, en de lieveling van tijs, die elken avond haar onvermoeide en toegevendste speelmakker was.
Aan den maaltijd werd weinig gesproken; slechts de kinderen fluisterden onophoudelijk over hunne spelen en plannen. Warnersen had het hoofd vol gedachten.
Toen bier en brood en ham door een gemeenschappelijken aanval grootendeels waren verdwenen, gingen de knechts weêr naar hun werk, en vermaakten tijs en evelijn zich met raadsels en prentjes. Intusschen begon het duister te worden, want hoewel het nog vroeg in den avond was, lieten de kleine ramen in de dikke muren, bovendien met dikke gordijnen behangen, slechts weinig licht door. Hillegonde haalde eene lamp te voorschijn, die aan een hoogen standaard werd opgehangen. Daarop plaatste zij zich aan haar spinnewiel, terwijl warnersen zich naar eene andere kamer begaf. Hier opende hij een kastje, dat door de lijsten, voegen en sieraden, welke in het houten paneelwerk waren aangebragt, voor den oningewijde onzigtbaar was, nam er een boek uit, en begaf zich weêr naar het woonvertrek, waar hij zich in zijn grooten stoel bij den haard nederzette, en, nadat hij nog een blok hout op het vuur had geworpen, het boek geopend op zijne knie legde. Het was de Bijbel van luther, uitgegeven bij johannes roemund te Antwerpen, in 1525.
- Dat is eerst een man, als er certein geen tweede op den aardbodem leeft! - sprak hij, met welgevallen een blik werpende op het portret van den grooten geloofsman, dat op het titelblad prijkte.
- Gij meent Doctor maarten luther? - vroeg hillegonde, van haar spinnewiel opziende.
- Ja, hém! - antwoordde de prenter. - Hij maakt Paus

{==580==} {>>pagina-aanduiding<<}
en Keizer wat te doen, en heeft wat zielen aan Rome's dwangjuk ontrukt. Ook wij danken hem zoo veel. Ongelukkig dat in ons dierbaar land door de Spaansche dwingelandij het licht zoo onder de koornmaat wordt gehouden!
- Maar - vroeg hillegonde - zou er geene meerdere vrijheid van consciëntie komen, als des Keizers zoon philippus, die verleden jaar te Deventer als onze landsheer is gehuldigd, eens regeert?
- 't Is ijdel daarop te hopen, hillegonde! want men zegt dat deze nog meer te vreezen is dan Keizer karel, en uit dweepziek bijgeloof nog erger ons verdrukken zal, dan de vader uit staatkunde doet. Hij heeft bij zijne huldiging te Deventer ook aan Kampen gezworen, dat hij de heilige Kerk zal beschermen, en gij weet wel wat hij daarmede beduidt.
- 't Is ergerlijk ten huidigen dage - zeide hillegonde - geen sermoen te kunnen hooren op Gods Woord gefundeerd; niet te kunnen comuniceren; ja, met geene vrienden over de waarheid te kunnen spreken of lezen, zonder perijkel van gevangenis, of, nog erger, als of wij blasphemeerden...
- 't Zal zoo niet blijven, hillegonde! - brak haar echtgenoot deze klagte af - 't Woord Gods wint veld; wat daarmede strijdt, al wordt het door Paus en Keizer, door kanunniken en monniken ondersteund, zal te gronde gaan. Laten wij maar eens sterker zijn. En dit zullen wij worden; of zijn er niet al honderden burgers in onze veste de zuivere leere toegedaan? Zijn er zelfs onder de kanunniken geene die de waarheid zijn genegen? Wat helpt het de Pausgezinden dat een arend van graat uit de stad is gebannen; zijn er ook onder de Cellebroeders niet velen die met klaren verstande het bijgeloof verfoeijen, en slechts door vreeze worden weêrhouden om hiervan openlijk te doen blijken? Wacht maar, zeg ik u, hillegonde! eer onze evelijn groot is, wordt het zuivere Woord christi, hoop ik, in de St. Nicolaas-kerk verkondigd.
Toen evelijn haren naam hoorde noemen, liet zij tijs alleen, die zich naar huis begaf; legde de eene hand op des vaders knie, wees met de andere op het portret in den Bijbel, en het lief gelaat tot warnersen opheffende, vroeg zij:
- Is dat nu maarten luther, vader?
Het kind had dien naam dikwijls hooren noemen.

{==581==} {>>pagina-aanduiding<<}

- Ja, mijne evelijne! - antwoordde hij - hem moet gij dikwijls gedachtig zijn; want hij heeft ons de ware leer bekend gemaakt, hoe men in den hemel komt.
- Dan - antwoordde het kind - zal ik, als ik voor vader en moeder bid, ook voor maarten luther bidden, en - voegde zij er na een oogenblik bij - voor tijs, want die doet altijd wat ik gaarne wil, en is nooit boos op mij.
De moeder glimlachte, trok haar naar zich toe, en kuste haar.
- Ach! - zeide zij met een zucht - mogt gij rustige dagen beleven; mogten allen kinderkens Gods worden, dan zou er geen twist of gekijf wezen over de leere christi, die ons toch onderwijst elkander te minnen.
- Amen! mijne lieve huisvrouw! - sprak de boekprenter getroffen - zoo zal 't eens worden volgens de beloften; maar eerst moet er nog gestreden worden tegen het rijk...
Hier werd hij gestoord door een zacht, maar toch hoorbaar kloppen op de gesloten buitendeur.
IJlings verborg hij den Bijbel in de bedstede, en ging naar den winkel om de deur te openen.

Het kleine huiselijke tooneel in de woning des prenters toont ons dat het zaad der Hervorming toen in Kampen reeds diepe wortelen had geschoten, en dit kon wel niet anders in eene stad waar een geert groete en andere broeders des gemeenen levens van tijd tot tijd hadden gepredikt; welker aanzienlijke burgers met die van Zwolle en Deventer, in den geest van groete, het klooster van Windesheim hadden helpen stichten, waarmede het in Brunnep nabij de stad gelegen juffersklooster in naauwe betrekking stond. Toen in Duitschland het licht der Hervorming was opgegaan, moest ook Kampen, toen eene tot de Hanze behoorende voorname handelstad, wel bijzonder voor invloed van buiten openstaan, terwijl ook de Reformatorische beweging, die vooral in Deventer zich al vroeg krachtig deed gelden, hier niet zonder uitwerking kon blijven. De oorzaak dat het zaad in zijn wasdom werd verhinderd; dat de Reformatorische zin later dan elders openlijk en handelend te voorschijn trad, schijnt in verschillende uitwendige omstandigheden, vooral in de gezindheid van Burgemeesteren

{==582==} {>>pagina-aanduiding<<}
en Raden te hebben gelegen, die meerendeels schenen, òf sterk aan de oude Kerk gehecht, òf bevreesd te zijn geweest om door de ongenade der Hooge Regering en van den alle hervorming vijandigen Landvoogd hunne stad te zullen benadeelen, op welker vrijheden en regten zij zoo bijzonder naijverig waren.
Doch keeren wij tot warnersen terug, dien wij in zijnen winkel lieten, op weg om de deur te openen.
Toen hij den grendel had afgeschoven, trad een persoon binnen, in een mantel gewikkeld, en den breed geranden hoed diep in de oogen getrokken.
- Stil! - zeide de binnentredende, eer warnersen kon vragen wie hij was - laat mij binnengaan, dan zult gij een ouden bekende zien.
Zoodra hij de deur der keuken was binnengetreden, en het schijnsel der lamp op hem viel, nam hij den hoed af.
- Heer arend! - riepen warnersen en hillegonde als om strijd uit - gij hier! hoe durft gij dit wagen?!
- Ik zal u alles verhalen, mijne vrienden! maar laat mij eerst wat bekomen, want ik heb een verren weg afgelegd.
- Hillegonde! - zeide de prenter - spoedig wat vuur in de binnenkamer, en eene kan wijns; dáár zijn wij veiliger.
Weldra was evelijn naar bed gebragt, en knapperden de houtblokken aan den haard in de binnenkamer, en was warnersen met zijn gast aan een rond tafeltje gezeten, terwijl hillegonde druk bezig was om eenig versterkend voedsel uit de spint te halen en op tafel te brengen, waarbij eene kan krachtige wijn werd gevoegd.
Wij willen eerst den lezer inlichten omtrent den persoon die zoo onverwacht bij warnersen binnentrad, dewijl hij anders het gesprek dat zij voerden, niet regt zou begrijpen.
In 1539 was te Kampen een geestelijke werkzaam, met name arend van graat, Vicaris van albertus pighius, Pastoor te Kampen, doch tevens Proost van St. jan te Utrecht, zoodat de Vicaris het Pastoors-ambt waarnam. Arend behoorde tot die Nederlandsche geestelijken welke, van de beginselen der Hervormers doordrongen, in hunne leeringen en prediking deze rigting duidelijk genoeg deden doorstralen. Deswege werd de Vicaris naar Utrecht ontboden, doch een groot deel der burgerij van Kampen, zeer tevreden met graat's arbeid,

{==583==} {>>pagina-aanduiding<<}
sprong voor hem in de bres, eischende dat hij zich te Kampen zoude mogen verantwoorden. Dit geschiedde nu, en wel op het raadhuis aldaar, voor den Stadhouder en de Ridderschap van Overijssel, en de Afgevaardigden van Deventer, Zwolle en Kampen, benevens de gezworenen der gemeenten. Door zijnen Pastoor pighius aangeklaagd, werd hij van ketterij overtuigd, en dien ten gevolge uit Overijssel, Friesland en Groningen gebannen. Een deel der burgerij was ten hoogste verbitterd tegen pighius, en zoude hem hebben aangevallen, zoo niet de Stadhouder schenk ware tusschen beide getreden; hij bewoog de ingezetenen tot berusting in het vonnis, door ook pighius te noodzaken zijn Pastoors-ambt neder te leggen. Bij klokkenslag was dit besluit afgekondigd, en waren de ingezetenen vermaand zich van geheime bijeenkomsten te onthouden.
- Het is nu twee jaren, Eerwaarde Heer! dat geene de minste kondschap van u tot ons kwam. Gij waart toen wij de laatste tijding ontvingen in Holland - sprak warnersen, nadat hij zijn gast wèl had bezorgd en van het noodige voorzien.
- En sedert - antwoordde van graat - heb ik het gewaagd in Overijssel te vertoeven. Gij kent gerhardus verstege, gezegd anastasius?
- Of wij dien kennen, Heer arend? Naast u, die ons het eerste licht gaaft in de ware leere, mogen wij hem wel danken. Toen gij, Eerwaarde vader! in ballingschap waart, hadden wij eerst niemand om ons te leeren en te versterken; maar later hoorde ik van een neef te Garderen, dat dáár door verstege overeenkomstig de waarheid werd geleerd en gepredikt. Toen ben ik herhaalde malen met mijne vrouw en eenige goedgezinde vrienden daarheen gereden, en door zijne schoone sermoenen niet weinig in den geloove versterkt; maar den laatsten tijd waren er te vele bezwaren tegen. God zegene den godvruchtigen anastasius!
- Nu, bij dienzelfden verstege ben ik het laatste jaar verborgen geweest. Wij kenden elkander al langer door onze gelijke gezindheid, en na in Holland een wijle te hebben rondgezworven, verlangde ik met dezen vriend en broeder zamen te zijn, en heb daar een hoogst gelukkig jaar doorgebragt, en vele versterking en verheuging des harten gevonden.

{==584==} {>>pagina-aanduiding<<}
Maar door toedoen van den Utrechtschen Priester en vervolger der vrienden van de waarheid, franciscus sonnius, is hij in de maand Januarius gevangen genomen; van ketterij - zoo als zij de waarheid noemen - overtuigd, en door de listen en bedreigingen van den helschen sonnius tot eene openlijke herroeping gedrongen, welke ik zeker weet dat tegen zijne consciëntie is. Toen heeft men hem bij gratie, als een berouwhebbende, in plaats van den brandstapel, eene gevangenis op het slot te Hattem aangewezen.
- Dat doet mijn harte schrikken! - riep hillegonde uit. Verstege óók al gevangen! Moge de Heer toch geven dat de schapen niet gansch en al van herders beroofd worden!
- De poorten der helle zullen mijne gemeente niet overweldigen, zoo luidt 's Heeren belofte - sprak van graat. - Toen nu verstege gevangen was - ging hij voort - kon ik niet meer te Garderen blijven, en daar reeds lang de begeerte mij dreef om weêr voor de zaak des Heeren te werken, en ook hier mijne vrienden weder te zien, heb ik mij hierheen begeven, en kom u vrijmoedig om den wil van de zaak des Heeren vragen, of gij mij eenigen tijd huisvesting kunt en durft verleenen. Ik denk dat gij met vele goedgezinden in verbindtenis staat.
- De Heere heeft uwe schreden in onzen huize geleid, Eerwaarde Vader! - antwoordde warnersen. - Ik zal u met allen in gemeenschap brengen; het ontbreekt ons aan een leidsman. Met dankbaarheid zullen allen u als uit de hand Gods aannemen tot hunnen geestelijken vader; en ons - niet waar, hillegonde? - zal het eene eere zijn een dienaar des Heeren te huisvesten en met Gods hulp te beveiligen.
- Indien al niet - sprak hillegonde - de dankbaarheid het ons tot een aangenamen pligt maakte, zouden wij ons toch gelukkig achten een vervolgden dienaar Gods, die ambt en eere en genietingen voor zijnen pligt offerde, in ons huis te dienen. Dat is zoo goed als engelen te herbergen!
Die betuiging kwam uit haar hart; want hoewel de huisvrouw een oogenblik had gedacht aan eigen veiligheid, welke door de huisvesting van een gebannene kon bedreigd worden, had hare liefde voor hetgeen haar eene heilige zaak scheen, oogenblikkelijk deze bezwaren verworpen. - De gewezen Vicaris reikte beide bewogen de hand, en sloeg een

{==585==} {>>pagina-aanduiding<<}
dankbaren blik ten hemel, tot Dien die zijne schreden geleid en den wensch van zijn hart vervuld had. Hij schroomde niet zijne vrienden eenigen last en misschien gevaar te veroorzaken, omdat de innerlijke overtuiging, dat ijver voor de zaak der waarheid hem herwaarts had gevoerd, hem grond en regt gaf om zulke offers van hen, die hare verklaarde vrienden en steunpilaren waren, te mogen verwachten en aannemen.
- Maar, lieve vriend peter! - zeide van graat, na een oogenblik zwijgend tot zich-zelven te zijn ingekeerd - doe mij nu eens konde van den toestand van Kampen, en den voortgang hier van de gezegende Reformatie; opdat ik te beter kunne bepeinzen wat op dezen akker door mij kan gedaan worden.
- Dat kan met weinig woorden geschieden, Heer arend! Na uwe verbanning is het getal der onzen zeer toegenomen, zoodat een groot deel onzer burgers het harte tegen den Paus heeft gekeerd; doch wel de helft er van vermijden onze zamenkomsten, om zwarigheden en perijkel te ontgaan. Sommigen gaan nog ter prediking en biecht bij de Cellebroeders, waaronder goedgezinde mannen schuilen; maar de meesten laten biecht en mis varen; anderen gaan, nu en dan, in naburige steden en dorpen bij geestelijken die hun het naaste bij de zuivere waarheid schijnen te staan. Men telt de onzen onder allerlei stand, groot en klein, doch de meesten onder de wèlgestelde burgers; die ambten bekleeden houden zich aan 's Pausen zijde. De overheden onzer steden ijveren met veel waakzaamheid voor het Pausdom, want zij worden gedreven door den Landvoogd en de Priesters, vooral door den verfoeijelijken vervolger jan grunel te Zwolle. Eenigen, die openlijk zich wat sterke voorstanders der Reformatie betoonden, zijn gevangen genomen; verscheidene voorname burgers zijn, om dit lot voor te komen, naar Emmerik of Embden gevlugt. Hoewel het openlijk belijden van het Woord Gods wordt verhinderd, werkt het toch in stilte voort; hier en daar komt men 's avonds bijeen, het talrijkst in mijne huizinge, waar men het veiligst is. Het heeft hier schrik verspreid, dat men den gevreesden franciscus sonnius onlangs ook hier gezien heeft...

{==586==} {>>pagina-aanduiding<<}

- Hebt gij ook wat kunnen doen - vroeg van graat belangstellend - om de H. Schrifture hier te verspreiden?
- Dat heb ik, met Gods hulp - antwoordde de boekprenter - zoo wel van de uitgave van roemund als van die des zaligen van liesveldt, die ook al een martelaar voor de waarheid is geworden, omdat hij in zijne uitgave den duivel met een monnikskap had afgebeeld. Toen de gruwzame dood van eenige martelaren hier bekend werd, was de verontwaardiging in onze bijeenkomsten zoo sterk, dat velen openlijk wilden optreden tegen onze verdrukkers; ook ik behoorde tot dit getal, maar de wijzere raad van eenige vrienden hield ons terug. Nu gaan wij in stilte voort te zamen Gods Woord te lezen en de boeken van de voorstanders der zuivere leer; dan bidden en spreken wij te zamen ter onderlinge opbouwing, en gaan omzigtig uiteen.
- Het verblijdt mij - zeide van graat - dat er zoo veel liefde voor de waarheid gevonden wordt, en ik dank mijnen lieven Heiland, dat Hij mij herwaarts geleid heeft om Zijne vrienden alhier te leeren en te versterken. Men heeft verstandiglijk gehandeld met niet openlijk te wederstreven; daardoor zou men hier en elders de vervolging verzwaard, en niet alleen zich-zelven, maar ook anderen in pijne gebragt hebben. De Heer kent Zijn tijd. Hij zal ons aanwijzen wanneer wij openlijk voor Hem kunnen te voorschijn treden. In Duitschland heeft Gods Woord al veel geweld overwonnen, en ook hier zal die tijd komen.
De uren waren voorbijgevlogen onder deze en dergelijke gesprekken. Hillegonde had den avondmaaltijd opgedragen. Van graat werd echter vooraf naar een wat afgelegen bovenkamertje geleid; want hoewel de knechts allen in Godsdienstige denkwijze met hunnen meester overeenstemden, wilde warnersen voorzigtigheidshalve het verblijf van van graat vooreerst nog voor hen geheim houden.
Den volgenden avond zoude de geestelijke bij de Hervormingsgezinden door warnersen worden ingeleid.
Reeds vrij laat in dien avond hoorde men in zijne achterwoning telkens eene deur open- en toegaan. De prenter begaf zich gedurig naar de plaats van waar dit gerucht kwam. Dan hoorde men zachte voetstappen, en als deze verdwenen waren kwam hij weêr terug. Eindelijk verzocht hij van graat hem

{==587==} {>>pagina-aanduiding<<}
te willen volgen, en geleidde hem naar zijne prenters werkplaats. Hier opende hij eene kast, welke gedeeltelijk, aan de eene zijde, met papier was gevuld, doch de andere zijde van het achterbeschot week door den druk op eene verborgen veer naar boven, en eene deur in den muur werd zigtbaar. De prenter opende haar, verzocht nogmaals den geestelijke te volgen, en zij daalden eenen steenen trap af.
- Waar brengt gij mij, mijn vriend? - vroeg van graat verwonderd.
- Ik breng u - was het antwoord van zijn geleider, die met eene lamp vooruitging - naar eenen kelder waar wij te zamen komen. Deze vergaderplaats is de veiligste uit de geheele stad. Een onderaardsche gang biedt een uitgang aan naar het kerkhof van het Minderbroedersklooster. Deze kan in geval van nood gebruikt worden, en daar een sleutel der kerkhofpoort in ons bezit is, kunnen wij ons ongemerkt in de stad verspreiden.
Na den vochtigen muffen gang te zijn doorgegaan, stiet warnersen eene andere deur open, en zij stonden in eenen ruimen overwelfden kelder, waar van graat getroffen bleef staan op het gezigt van een 150-tal menschen, die in stille aandacht nederzaten of stonden, meestal lezende in de H. Schrifture, of in stille overpeinzing verzonken. Men hoorde geen enkel geluid. Alles was doodstil. Van graat werd door warnersen bij hen ingeleid, en met te meer geestdrift ontvangen, daar eenigen in hem hunnen vorigen leeraar of biechtvader herkenden, die bij velen de eerste gezuiverde begrippen had te voorschijn geroepen. Nadat hij het voornaamste zijner lotgevallen sedert zijne verbanning, en de reden zijner komst had medegedeeld, en allen hunne blijdschap te kennen gaven, en smeekten dat hij lang mogt blijven, deed hij een voorgebed en las de geloofs-artikelen voor. Toen opende hij den Bijbel, en hield een treffend sermoen. - Het was een vreemd en belangwekkend tooneel: die ruwe, hoog gewelfde kelder; daarin die menigte menschen van verschillenden stand en gewaad, waaronder ook enkele vrouwen met de huik over het hoofd; gedeeltelijk op ruwe banken gezeten, gedeeltelijk staande, met ingespannen aandacht luisterende; hangende aan de lippen van den tolk des Heeren. Hij sprak met eenigzins gedempte, maar toch duidelijk verstaanbare stem in diepen toon,

{==588==} {>>pagina-aanduiding<<}
en wees op het onmogelijke om door uiterlijke goede werken behouden te worden; hij schilderde de kracht en de vrucht en het zalige van den geloove. De teekenen en gebeurtenissen des tijds in de Christelijke wereld werden doelmatig in het licht gesteld waar het te pas kwam. Hij sprak met zalving en kracht, en toonde den weg te kennen naar het hart. Twee ijzeren lampen wierpen haar schijnsel op de aandachtige menigte: hier zag men een gelaat met tranen besproeid, dáár oogen van geestdrift fonkelende. Het was blijkbaar hoe deze menigte verrukt was, een dienaar Gods zoo geheel naar hunne behoefte en overtuiging de woorden des eeuwigen levens te hooren verkondigen. Roerend was het, toen, bij zijn ‘amen’, hij en allen op de knieën zonken, en hij bij God de tolk was van het gevoel hunner harten. En roerender nog toen zij zich schaarden rondom eene tafel, met een wit laken bedekt, en, uit de hand van hunnen nieuwen leidsman en deelgenoot in gevaar en vervolging, in het gebroken brood en den gemeenschappelijken kelk, de teekenen van 's Heeren lijden en dood ontvingen. Het was voor velen de eerste maal sedert lang, dat zij de heilige plegtigheid vierden, en voor de meesten de eerste maal dat zij haar vierden onder beide teekenen. De Cellebroeders hadden 't nog niet gewaagd zoo ver te gaan dat zij, in strijd met de leer der Kerk, den kelk aan de leeken reikten, en uit andere handen dan die van een gewijden dienaar Gods had men niet - zóó hechtte men nog aan de kracht en waardigheid van het Priesterambt - het H. Avondmaal durven ontvangen. Een heilig, dankbaar gevoel doorstroomde alle harten. Hadden de omstandigheden thans hen gedrongen tot openlijke belijdenis hunner Godsdienstige overtuiging - gaarne zouden zij er voor in den dood zijn gegaan.
Na eene plegtige zegenspraak gingen de vergaderden, na elkander de hand gedrukt te hebben, uiteen, en verlieten den kelder en het huis, gedeeltelijk door de voor- en achterdeur, gedeeltelijk door het huis van den naast warnersen wonenden koperslager, die óók de vergadering had bijgewoond, en wiens huis op den zolder met dat des prenters gemeenschap had. Zij gingen echter slechts met kleinere partijen, telkens eene wijle na elkander, de straat op.


{==589==} {>>pagina-aanduiding<<}

II.

Een misdadig plan.

Zeven jaren waren verloopen. Men schreef 1557.
Gedurende het laatste gedeelte zijner regering had Keizer karel niet opgehouden met alle kracht de handhaving der plakkaten ter onderdrukking der Hervorming in de Nederlanden te handhaven. Ook te Kampen hadden hierdoor velen, die wat openlijk hunne gevoelens toonden, vrijheid en eigendom verloren. Dat warnersen tot hiertoe veilig was gebleven, kon slechts worden toegeschreven aan den invloed van eenige magtige beschermers bij de stedelijke regering, en aan de algemeene achting die hij ook onder de Pausgezinden genoot. De vergaderingen in zijnen kelder waren nu eens geruimen tijd gestaakt, dan weder vernieuwd, naar mate de tijdsomstandigheden meer of minder dreigend waren. Het getal Hervormingsgezinden die hun behoud in de vlugt hadden gezocht, waaronder vele fabrijkanten en wolwerkers, was belangrijk toegenomen. Vreemde handelaren uit andere landen, zich tegen vervolging niet beveiligd ziende, hadden de stad beginnen te vermijden. Deze omstandigheden hadden den bloei der stad - die reeds door de vroeger ontstane noodlottige verstopping van een der voornaamste IJsselmonden, waardoor het binnenloopen van groote schepen verhinderd werd, en door de vernietiging van den handel op Noorwegen, zoo zeer had geleden - nog meer doen verminderen. Maar de Hervorming had in kracht en uitbreiding, niettegenstaande de hardnekkige tegenkanting der stedelijke regering, en den ijver der Inquisitie, aanmerkelijk gewonnen. Het was of de geest der Hervorming, nu elke openbare uiting door alle middelen werd belet, in 't verborgen te krachtiger zich ontwikkelde; met het gevaar was de ijver verhoogd, de eensgezindheid bevorderd, en door de vlam van elken brandstapel, elders ontstoken, schenen de oogen van vele nog twijfelenden te worden verlicht, die, te voren nog wankelende, nu de gemeenschap verbroken met de oude Kerk, die zulke middelen niet schroomde ter handhaving van haar bestaan.
Toen philippus II, na het wegnemen van eenige zwarigheden door de Overijssclschen gemaakt, in December 1556,

{==590==} {>>pagina-aanduiding<<}
door zijnen Stadhouder, den Graaf van arenberg, vertegenwoordigd, te Deventer als Landsheer was gehuldigd, had de Stadhouder, namens den Koning, op het Evangelie gezworen: ‘dat Zijne Majesteit de Heilige Kerk zoude beschermen’, en spoedig was door de afkondiging van nieuwe plakkaten gebleken, wat de nieuwe Vorst onder beschermen verstond. Daarbij toch was het houden van bijzondere Godsdienstige zamenkomsten en gesprekken, en het lezen en verspreiden van kettersche boeken gestreng verboden. Gelijk in vele andere steden vond de afkondiging dezer plakkaten ook sterken tegenstand te Deventer en Zwolle, waar de Raad bepaald had geweigerd hiertoe over te gaan, en slechts met moeite het verbitterde volk had kunnen beteugelen. Te Kampen had echter, nadat andere steden het voorbeeld hadden gegeven, de afkondiging plaats gehad, en was daardoor nieuwe schrik verspreid onder de Hervormingsgezinden, nieuwe hoop en ijver verwekt bij de vurige Pausgezinden, doch afkeuring bij alle gematigden der oude Kerk, die hiervan slechts nieuwe vervolgingen der Inquisitie, verwarring en botsing tusschen de ingezetenen, en achteruitgang der stadsbelangen te gemoct zagen; terwijl velen bloedverwanten en vrienden telden onder de belijders der nieuwe leer.

Het was in het voorjaar van 1557 dat warnersen, op den avond vóór den dag dat hij op reis moest gaan, zich met zijne vrouw en dochter en zijnen voormaligen leerjongen matthijs in het groote woonvertrek bevond.
De waardige arend van graat was, na geruimen tijd zich bij warnersen te hebben verborgen gehouden, en met vrucht te hebben gearbeid, in zijne veiligheid bedreigd door gestrenge nasporingen der Inquisitie, en had zich naar Embden begeven, waar hij sedert zijne krachten ten beste der Hervormingsgezinden in die streken besteedde.
Warnersen was nog weinig veranderd. Hillegonde echter scheen een weinig geleden te hebben onder de bezwaren der tijden. Over hare trekken lag meer een waas van weemoed en bezorgdheid verspreid. Evelijn had de meeste verandering ondergaan. Het twaalfjarig kind was eene schoone, bloeijende jonkvrouw geworden, wier gelijke schaars onder de

{==591==} {>>pagina-aanduiding<<}
maagden der stad te vinden was. Eene blijmoedige opene uitdrukking, en jeugdige frischheid, echter niet zonder zekere zich ontwikkelende fierheid, gaf aan haar zacht blozend gelaat iets bijzonder bekoorlijks, en hare tengere buigzame gestalte verloochende zich niet in het naauwsluitend jakje. Hare fijne vingeren, waartusschen de spindraad zoo vlug henengleed, schenen weinig aan ruwen arbeid gewoon, en het was daaraan wel te zien, dat zij niet minder dan weleer de oogappel der ouders was. Matthijs was tot een flinken jonkman opgegroeid. Zijn oog was levendig, zijn gelaat hoog blozend van gezondheid en glanzende van jeugdige, zorgelooze blijmoedigheid. Zijn blaauw lakensch wambuis met zilveren knoopjes, waarover de losse korte mantel nederhing, voegde wel bij zijne kloeke breede gestalte; ook de ronde hoed met een lossen strik versierd, en de schoenen met rozen stemden zeer wel met die kleeding overeen, en met welgevallen bleef het oog op den krachtvollen jonkman rusten. Hij was het beeld dier onbezorgde jeugd, die vol moed en sterkte gereed staat den strijd met het leven op te vatten. Hoewel zijne leerjaren verloopen waren, had zijn vader - de bierbrouwer jan willemsz - op zijn verzoek hem nog een jaar bij den ervaren boekprenter gelaten. Wat de oorzaak was, dat hij niet, naar de gewoonte der jeugd, de wijde wereld in wilde, kon niet twijfelachtig zijn, als men hem op dit oogenblik had gadegeslagen. Terwijl hij met zijn meester sprak, dwaalden zijne blikken gedurig, als onwillekeurig, naar die zijde van het vertrek waar evelijn zat, en toen deze eens zijn blik toevallig ontmoette, kregen hare wangen zulk eene verhoogde kleur, dat dit wel het vermoeden moest wekken van het bestaan eener sterke sympathie tusschen deze twee jeugdige harten. Dit vermoeden was niet ongegrond: eerst de trouwe speelmakker van het kind, die steeds gereed was tot zelfverloochening en opoffering, om de kleine, lieve
evelijn genoegen te geven, was hij haar al vroeg onmisbaar geworden, en ongemerkt was hieruit in den ontluikenden leeftijd een meer beduidend gevoel ontstaan, dat echter door de ouders niet scheen te worden opgemerkt, en hun-zelven, althans evelijn, niet regt helder was geworden. Nimmer nog had eene verklaring tusschen hen plaats gegrepen. Tijs hield zich overtuigd, dat evelijn nooit zonder toestemming harer ouders

{==592==} {>>pagina-aanduiding<<}
eene nadere betrekking met hem zoude aanknoopen, terwijl hij warnersen te wèl als een verstandig en voorzigtig man kende, die zijne dochter te lief had, om zich te vleijen, dat hij haar op zoo jonge jaren in deze onrustige tijden zou verloven aan een jonkman, die nog niet gevestigd was in zijn bedrijf, en nog niet de wereld was in geweest, om vastheid en levenservaring te verzamelen.
Warnersen gaf den jongen willemsz eenige voorschriften omtrent het bestuur der zaken gedurende eenige dagen; want hij moest eene handelsreis doen naar Amsterdam, welke hem eene week afwezend zoude houden.
- En nu, matthijs! - sprak hij, nadat hij hem de noodige aanwijzingen gedaan had - nu heb ik nog een verzoek: gij weet, het zijn booze tijden, en ik heb vele vrienden, maar er zijn ook bittere vijanden; daarom ga ik met eenige vreeze van huis; maar ik ken uwe gehechtheid aan ons. Belooft gij mij, voor de veiligheid van mijne vrouw en dochter te zullen waken?
- Ik beloof u heilig - antwoordde willemsz met buitengewone geestdrift - haar te bewaken als mijn besten schat, als mijne eigen moeder en...zuster!
Warnersen zag hem bij deze warme ontboezeming een oogenblik aan, en reikte hem toen de hand.
- Ik dank u, matthijs! - zeide hij - voor uwe trouw en verknochtheid. Ik vertrouw op niemand beter dan op u, en laat zoo wel mijne prenterij als mijn huisgezin aan uwe hoede en bescherming over. - Haal nu eene kanne wijns, evelijn! dat wij het afscheid drinken.
Evelijn, die zich bij de geestdriftvolle belofte van tijs dieper over het spinnewiel had gebogen, was blijde, dat zij oorzaak had om het vertrek te verlaten.
Na eenige oogenblikken kwam zij met den wijn terug. De meester dronk met zijn bediende op het welslagen der zaken, waarbij hillegonde en evelijn bescheid deden. Tijs toefde echter slechts eenige oogenblikken, daar men hem te huis verwachtte. Hij nam hartelijk afscheid van zijn meester, groette hillegonde en evelijn, welke laatste hij ongemerkt nog een blik vol beteekenis toewierp, en spoedde zich toen naar huis.

{==593==} {>>pagina-aanduiding<<}

Eenige dagen daarna hadden in het Karthuizer-klooster op den Sonneberg te Oosterholt, nabij Kampen, geheel andere tooneelen plaats.
De laatste toonen van het orgel zwegen, de mis was geeindigd, de monniken in hunne witte kleederen, gedeeltelijk door een zwart opperkleed bedekt, gingen als geheimzinnige geesten door het halfdonker der kruisgangen naar hunne cellen terug. De oude Prior begaf zich naar de zijne, en boog zich over zijne folianten en perkamenten; doch na zich een half uur te hebben verdiept in zijne ascetische boeken, werd hij hierin gestoord door een luid gesnor uit de cel van zijnen buurman, broeder arnoldus, die voor de draaibank zat en met ijver bezig was om paternoster-kralen en kleine crucifixen uit hout en been te vervaardigen. De Prior sloot zijn boek en begaf zich naar den boomgaard, waar hij onkruid ging uitwieden, en de boomen hier en daar van overtollige takken ontdoen, tevens acht gevende of een drietal monniken, aan de overzijde van de breede sloot, die het klooster omringde, ijverig genoeg waren in het omspitten van den akker, die hun ter bewerking was aangewezen. Te midden van zijne vreedzame bezigheid klonk op eenmaal hoorbaar van het voetpad, dat langs het klooster naar Kampen leidde: ‘Memento mori’, en weder ‘Memento mori’. Twee leekebroeders hadden elkander ontmoet, waarvan de een het vischnet in de breede grachten ging uitzetten, terwijl de andere eenen met zakken graan beladen ezel naar den Kampenschen molen dreef. ‘Memento mori’, sprak nu ook de Prior, en ieder in het klooster herhaalde deze woorden, sloeg zich op de borst en viel op de knieën. Nu werden hoefslagen gehoord, vurige rossen hielden voor de kloosterpoort stil. De Prior werd geroepen en verwelkomde den Heer van ijsselmuyden, een der voornaamste begunstigers van het klooster, die met eenige knapen was aangekomen. De rossen werden op stal gezet, en de edele Heer door den Prior naar het refectorium geleid, waar het uitmuntend tarwebrood, de smakelijke visschen,
edele boomvruchten, vette kaas en fijn gebak, die hier gereed stonden, genoegzaam toonden dat de edele gast niet onverwacht was gekomen. Een overvloedige beker goede wijn werd door een leekebroeder aangebragt, en weldra zaten de beide mannen in een vertrouwelijk gesprek, en praatten en lachtten zoo hartelijk en luide, dat

{==594==} {>>pagina-aanduiding<<}
het sombere ‘Memento mori’, nu en dan nog in de kruisgangen gehoord, niet tot hen kon doordringen.
Eindelijk werd de klok geluid en begaven beide zich naar de kloosterkerk, die reeds vol menschen was, waaronder zich vele burgers van Kampen bevonden. Er zou heden eene bijzondere plegtigheid plaats hebben: verscheidene novicen, die hun proefjaar voleindigd hadden, zouden de heilige gelofte afleggen, en onder de kloosterbroeders worden opgenomen. Naast den Prior en den Heer van ijsselmuyden stond een man in priestergewaad, van forsche gestalte, wiens zwarte oogen dreigend staarden van onder de graauwe wenkbraauwen, terwijl zijne trekken eene hooge mate van harde gestrengheid verrieden. Die man was de in de vaderlandsche Hervormingsgeschiedenis zoo beruchte inquisiteur franciscus sonnius. Hij was van Hattem overgekomen, zoo 't scheen om slechts de aanneming der novicen bij te wonen, maar waarschijnlijk met verdere oogmerken, want zelden ging hij op reis zouder vrucht voor het groote doel zijns levens.
Bij een pilaar lag een jong meisje geknield, als eene geestelijke zuster in het zwart gekleed, en de falie diep in de oogen getrokken. Zij scheen eene dier toen veelvuldig vrome maagden te zijn, die, zonder in een klooster te zijn getreden, zich toch, om den hemel te verdienen, van de wereld afzonderden, de gelofte van kuischheid deden, en het leven doorbragten met Godsdienstige oefeningen. Deze jonge maagd - maria heette zij - was de dochter van een rijk landman te Oosterholt. Hare thans overleden moeder had haar als kind voor het klooster bestemd, en reeds vroeg was die stand ook de wensch geworden der jeugdige maria, wier voor Godsdienstige indrukken geopend, ligt bewogen gemoed en schuchtere aard naar het ascetisch leven neigde, en slechts in eene stille toewijding aan God en de Heiligen vrede en vreugde wilde zoeken. Het was echter het verlangen der moeder geweest, op haar sterfbed uitgedrukt, dat maria tot haar vijf-en-twintigste jaar bij haren vader zou blijven, en dan eerst den sluijer aannemen. Maria beschouwde zich dus reeds als eene bruid des Heeren, die met de wereld niets gemeens had. - Met te meer belangstelling had zij de inwijding der novicen bijgewoond, daar zulks haar in het gewigtig oogenblik verplaatste, dat ook zij de wereld vaarwel zeggen en der Kerke

{==595==} {>>pagina-aanduiding<<}
geheel behooren zou. Zij was nog in hare gebeden verdiept, nu en dan een der koralen van haren rozenkrans verschuivende, toen zij eensklaps een ligten tik op den schouder voelde. Zij blikte verschrikt van onder hare falie op. De Eerwaarde Prior der Karthuizers, haar biechtvader, stond voor haar.
- Mijne dochter! - zeide hij - ik heb u reeds in de kerk gezocht; maar ik dacht wel dat mijn vroom biechtkind deze plegtigheid niet zoude verzuimen. Ik heb u eene vraag te doen: - Hebt gij mij niet eens gezegd dat de Lutherschgezinde boekprenter warnersen, in de stad, tot uwe familie behoort?
- Ja, Eerwaarde vader! - antwoordde zij - hij is een neef van mijn vader.
- Houdt gijlieden met hem en de zijnen ook nog gemeenschap?
- Dit is weinig, want wij vermijden hen sedert zij ketters zijn geworden. Zij komen echter nog enkele malen ons bezoeken. Mijne nicht evelijn, des prenters dochter, was mij altijd zulk eene goede vriendin; zij is zoo goed van hart, en hoewel zij op den dwaalweg gaat, heb ik haar nog lief, en bid dagelijks om hare bekeering.
- Dat is Christelijk en goed, mijne dochter! - antwoordde de Prior - en gij kunt misschien zelve aan de bekeering van uwe familie medewerken. Er is een aanzienlijk Priester, Heer franciscus sonnius, bij mij, die mij gelast heeft een getrouwe zoon of dochter der Heilige Kerk op te sporen, die met warnersen en de zijnen in betrekking staat, ten einde hen - die zulke erge ketters zijn - te helpen bekeeren. Nu viel mijne gedachte op u; wil mij volgen, ik breng u bij hem. Gij moet hem gehoorzamen, mijne dochter! want hij is een aanzienlijk dienaar der Kerk, en met groote magt door den Heiligen Vader bekleed.
Weldra stond de beschroomde maria tegenover den vreemden geestelijke. Zij verschrok toen zij, het oog bedeesd opslaande, in het harde en barsche gelaat van den athletischen Priester staarde, die met den scherpen blik zijner koolzwarte fonkelende oogen haar scheen te willen doorboren.
- Mijne dochter! - zeide hij, zijne zware stem dempende - ik wenschte u te spreken. Ik verneem van uwen biecht-
{==596==} {>>pagina-aanduiding<<}
vader dat gij eene vrome en getrouwe dochter der Kerk zijt, en weldra eene heilige bruid des Heeren zult worden.
- Ik wensch, Eerwaarde Heer! - fluisterde zij verlegen - dat ik, onwaardige, dat heil deelachtig worde.
- De Heilige Kerk - hernam hij - geeft gaarne eene schuilplaats aan vrome maagden, die in de wereld geene rust vinden; zij zal ook voor u gaarne eene haven openen waar de ziel veilig is, en eene groote hemelsche zaligheid kan gewinnen. Welk een geluk hebben de vrome dochters onzer Heilige Kerk hierin boven de ketters vooruit!
- Dat is waar, Heer! - antwoordde zij met gevoel - ach, mogten nog vele verdoolden tot onze Katholieke Moederkerk terngkeeren!
- Ook gij - sprak sonnius - hebt bloedverwanten die met de Luthersche ketterij zijn besmet. Ik hoor dat de boekprenter warnersen een neef van uwen vader is, en zijne dochter uwe vriendin is geweest: zoudt gij niet wenschen deze bloedverwanten aan het helsche verderf te ontrukken dat zij te gemoet gaan?
- O, Eerwaarde vader! - sprak maria opgetogen - mijn leven zou ik gaarne opofferen, om hen, maar vooral de goede, lieve evelijn, mijne nicht, aan de strikken des duivels te ontrukken!
- Welnu, gij kunt dat tot minderen prijs. Ik ben hier gekomen om het gezin van den prenter, die tot de voornaamste ketters in de stad Kampen behoort, in den schoot der Kerk terug te voeren, en u heb ik uitverkoren om mij te helpen zielen te redden: u bewijst de Heilige Kerk deze genade.
- O, Eerwaarde vader! - riep zij uit - hoe gaarne wil ik dit beproeven! Wat moet ik daartoe doen?
- Gij moet u - was het antwoord - morgen met een wagen naar het huis van warnersen begeven, en behoeft dan slechts zijne dochter onder eenig voorwendsel uit hare woning te lokken en u te doen volgen. Wij zullen, omdat gij in haar het meeste belang stelt, beginnen met de dochter tot de Heilige Moederkerk terug te brengen, maar daartoe moet zij aan hare kettersche ouders worden ontnomen, en naar een klooster in de nabijheid gevoerd. Wijl hare ziel te zeer door den Satan wordt gevangen gehouden om naar onze vermaning

{==597==} {>>pagina-aanduiding<<}
te hooren, moeten wij eene list gebruiken om eene anders verlorene te redden. Zij is morgen avond, zoo als mij bekend is, alleen te huis. Gij kunt dan bij haar aankloppen; op het hooren van uwe stem zal zij openen; dan kunt gij haar, b.v., zeggen dat uw vader een toeval heeft gekregen, en in levensgevaar verkeert, en vóór zijn einde haar nog eens wenscht te zien, en dat gij zelve zijt gekomen om haar te halen, opdat de bede uws vaders dadelijk mogt worden vervuld, daar gij bang waart dat zij anders bij hem, die haar om de ketterij in den laatsten tijd onvriendelijk behandelde, niet zoude komen. Als zij zoo goed van hart is als gij zegt, zal zij u wel dadelijk in den wagen volgen. Gij hebt anders niets te doen. Het overige zal ik wel regelen.
- Maar, Heer! - sprak het meisje, hem verschrikt en ontroerd aanziende - zulk een...bedrog omtrent evelijn? Wat zal zij, als zij het later bemerkt en in een klooster wordt opgesloten, mij verfoeijen! Wat zal zij radeloos van droefheid zijn!...
- Gij zegt dat gij haar lief hebt - viel de Priester, zijne stem verheffende, haar in de rede - wat wilt gij dan liever voor haar: eenige dagen van ongegronde droefheid, die voor beter overtuiging zal plaats maken, of - eeuwige verdoemenis?...Wat gij een bedrog noemt, is dat niet het eenige middel om eene menschenziel te redden en de eer der Kerk te bevorderen?
Maria zweeg; hoewel haar hart zich nog verzette, wist haar verstand geene enkele bedenking tegen deze voor haar bekrompen oordeel gegronde redenering in te brengen.
- Maar, Heer! - hernam zij, na een oogenblik peinzens, beschroomd - tegen de waarheid mijn vader in levensgevaar voor te stellen, dat is zoo ijselijk!...ik kan, ik durf dat haast niet! Het is mij als of de Hemel mij straffen zou door werkelijk mijn vader zoo iets te doen overkomen!...
- De Hemel - sprak op gestrengen toon de Priester - straft ongehoorzame zonen en dochters der Kerk bovenal - en ik, die door den Heiligen Vader als strijder tegen de ketters ben uitgezonden, ik beveel u in naam dier Kerk, te doen wat ik u zeg! - Maar, neen! - ging hij op zachter toon voort - gij, die eerlang eene bruid des Heeren wordt, hebt voorzeker reeds geleerd de neigingen van uw hart te

{==598==} {>>pagina-aanduiding<<}
verloochenen voor de zaak des Heeren. Dank God, mijne dochter! dat gij thans wordt uitverkoren om eene proef van getrouwheid en ijver voor de zaak der Heilige Kerk te geven. Het zal eene waardige voorbereiding zijn voor uwe opneming onder de heilige bruiden des Heeren. Uw loon zal groot zijn, en uwe moeder zaliger zal met goedkeuring op u nederzien.
Maria boog het hoofd. Een traan drong in hare oogen.
- Ik zal gehoorzamen, Eerwaarde vader! - sprak zij - want door uwen mond spreekt de Heer, en wat Hij van mij eischt zal ik volbrengen, al strijdt mijn harte er tegen, dat misschien eene verzoeking des boozen is.
- Nu denkt gij vroom en goed, mijne dochter! de Heer zegene u! - sprak sonnius, op een zalvingvollen toon, en de handen over haar uitbreidende. - Kom morgen tegen het vallen der schemering hier bij het klooster, dan zal de wagen met een voerman gereed staan. Zoodra gij met de dochter des prenters de stad hebt verlaten, en over de lange brug zijt gereden, zal de voerman den wagen doen stilhouden, en zal ik mij bij u voegen. Gij kunt dan afstijgen, en ik zal een der Eerwaarde Karthuizers medebrengen, die u naar huis zal geleiden.
Maria verliet de kerk, en sonnius begaf zich naar het klooster. Hij verheugde zich zoo ver zijn doel te hebben bereikt. 't Gold hier trouwens eene gewigtige zaak; want bij beoogde niet slechts - zoo als de eenvoudige maria geloofde - de bekeering van het huisgezin des prenters - zijn doel lag verder. In Kampen was de ketterij reeds verre doorgedrongen. Warnersen was een der ergste ketters, in wiens huis de aanhangers der Luthersche leer dikwijls te zamen kwamen; maar nog had men geen vat op hem kunnen krijgen, daar de Vroedschap, bevreesd voor oproer, en jaloersch op de vrijheden der stad, steeds weigerde om de inquisitores haereticae pravitatis met ijver te ondersteunen. Had sonnius nu de dochter des prenters, diens eenig kind en oogappel, in zijne magt, dan zou hij diens liefde tot zijne dochter als middel bezigen, en hem de keuze geven, òf haar voor altijd te verliezen, òf hem in de gelegenheid te stellen om alle de talrijke en aanzienlijke ketters, die in zijne woning vergaderden, in hechtenis te nemen. Dan, dacht hij verder met geestdrift, zou hij met éénen slag het kwaad, dat ál te lang de stad had verpest, vernietigen.

{==599==} {>>pagina-aanduiding<<}
De Landvoogd zou hem hulpe bieden, en de Raad magteloos zijn éénen enkelen te beschermen. De schok zou zoo groot wezen, dat de ketterij niet ligt het hoofd weêr zou opsteken. Welk eene glorie zou het zijn voor de Kerk! Welk eene vreugde voor den vromen Landsheer, Koning philippus!

III.

De aanslag.

Den volgenden dag had de avond zijn zwarten sluijer over Kampen uitgebreid. Geene enkele ster blonk vriendelijk door het donkere zwerk. Slechts de hooge spitse gevels der huizen en de torens der poorten en kerken teekenden zich nog even zigtbaar tegen den hemel af. Evelijn warnersen zat dien avond peinzend aan haar spinnewiel. Haar vader was, zoo als wij weten, op reis; hare moeder bevond zich bij eene in in de Nieuwstraat wonende zuster op spinne-bezoek, en matthijs en de knechts hadden reeds lang de drukkerij verlaten. Nu en dan liet evelijn het snorrend rad een oogenblik stilstaan, en leunde achterover tegen de hooge en steile leuning van haren stoel, terwijl zij hare blikken door de kamer liet ronddwalen. Blijkbaar gaf zij zich aan zoete droomerijen over, want een blijmoedige glimlach verhelderde als een zonneschijn haar gelaat. Hare omgeving was wèl geschikt om tot stille gepeinzen uit te lokken. Het schijnsel der lamp en de vlammende houtblokken aan den haard wierpen een flikkerenden en grilligen gloed en glans op het Delftsche porselein, dat in een rek boven de bedstede prijkte, en op het koperwerk dat de witte muren versierde. Eene graauwe kat, moeders lieveling, zat vergenoegd spinnende naast haar, zich op de haardplaat te koesteren. Rondom haar was alles stil. Die stilte werd echter plotseling gestoord door het in het avonduur zeldzame gerammel van een wagen, dat tot haar doordrong. Met verwondering hoorde zij dat het voertuig voor de deur stil hield. Een oogenblik daarna werd er geklopt. Aanstonds ging evelijn met een licht in de hand naar voren, maar eer zij de deur opende, vroeg zij:
- Wie is daar?
- Ik ben het, uwe nicht maria uit Oosterholt - antwoordde de haar wel bekende stem van de late bezoekster.

{==600==} {>>pagina-aanduiding<<}

Dadelijk opende evelijn de deur, en maria stond voor haar.
- Hoe! gij zoo laat hier, nicht maria? - vroeg evelijn, te meer verbaasd daar maria reeds zoo lang de woning des prenters had vermeden. - Toch geen onheil is u wedervaren? - ging zij ongerust voort, toen zij de ontroering bespeurde harer nicht, die bleek was en beefde.
- Mijn vader... - antwoordde maria aarzelend - is plotseling... - zij begon te weenen.
- Ga voort, maria! - zeide evelijn meewarig en verschrikt, de verwarring harer nicht aan droefheid over een gebeurd onheil toeschrijvende - ga voort, maria! is uw vader ziek geworden, kunnen wij u helpen?
- Ja...een toeval...hij is...in groot gevaar, en wenscht...vóór zijn sterven u nog eens te zien...Ik kom zelve u halen, daar ik vreesde...dat gij niet komen zoudt, omdat wij uw huis om de ketterij hebben vermeden.
- O, dat behoefdet gij niet te vreezen, maria! - sprak evelijn bewogen - de leer die gij ketterij noemt, leert ons, zelfs onzen vijanden te vergeven, en gijlieden zijt onze bloedverwanten, en gij weet, maria! dat ik u altijd als eene zuster heb lief gehad.
Maria begon luid te snikken. Zij was diep getroffen. Het pijnde haar dat zij de argelooze, edeldenkende evelijn, die haar zoo genegen was, dus moest misleiden. Zij moest al den drang harer Godsdienstige overtuiging te hulp roepen om hare rol te kunnen volhouden. Het was wèl een offer dat haar hart aan hare overtuiging brengen moest. - ‘'t Is immers voor haar zieleheil en op gebod der Kerk’ - dacht zij, na zich een weinig hersteld te hebben, en sprak toen dringend:
- Kom dan, evelijn! - Volg mij dadelijk!
- Maar mijne moeder is niet te huis; moeten wij die niet eerst laten roepen? - vroeg evelijn.
- O neen, daar is geen tijd toe - was het antwoord. - Ik moet weêr terug. Het mogt anders eens te laat zijn! Gij waart vroeger zoo dikwijls bij ons; het zal mijn vader zoo troostrijk zijn als hij u nog eens ziet; de wagen kan meteen terugrijden en uwe moeder halen - dan verliezen wij althans nu geen tijd.
Evelijn sloeg haastig hare huik om, bluschte het licht uit, verliet met hare nicht het huis, en, na de deur gesloten

{==601==} {>>pagina-aanduiding<<}
te hebben, beklommen beide den wagen, die voor de deur wachtte.
In zoo snellen draf als de duisternis toeliet, reed men de Broederstraat door, de poort uit, en de lange brug over. Aan de overzijde van den IJssel hield de voerman plotseling stil. Eene donkere gestalte, die eene lantaren droeg, trad op den wagen toe.
- Wie is dat? - vroeg evelijn verwonderd.
- Wees gerust, en vergeef mij, evelijn! Men zal u alles ophelderen - antwoordde maria weenende, drukte hare verbijsterde nicht met warmte de hand, sprong uit den wagen, en verdween in de duisternis.
Eer evelijn voor hare verbazing woorden vond, was de man die de lantaren droeg reeds in den wagen geklommen.
- Maria! - riep evelijn nu verontrust op luiden toon - waar blijft gij? Waarom laat gij mij alleen? Wat beteekent dit? - Doch eer zij de laatste woorden had uitgesproken, had de voerman op nieuw de zweep over de paarden gelegd, en het ging in een snellen draf den weg op naar Zwolle. De man met de lantaren had zich naast haar geplaatst.
- Waar gaan wij heen? Wat beteekent dit? Waar is maria? - riep evelijn, meer en meer ontrust.
- Vrees niet, mijne dochter! - klonk de zware stem van den man naast haar - gij zijt in goede handen.
Evelijn zag tot den spreker op, wiens gelaat juist door het volle licht der lantaren bestraald werd.
Hoe verschrikte en huiverde zij toen zij die trekken herkende! Het was franciscus sonnius, de gevreesde inquisiteur. Zij had hem eenige malen op de straat gezien, en vroeger eenmaal op den kansel. Eer zij iets meer kon denken, greep de gevreesde man hare handen en omwond die snel met een koord; daarna ook hare voeten, om het ontvlugten te beletten.
- Waarom bindt gij mij? Waar voert gij mij heen? - riep evelijn doodelijk ontsteld, daar zij nu begreep door maria misleid te zijn, en zich in de magt van den verschrikkelijken sonnius te bevinden.
- Dat zult gij spoedig ervaren - antwoordde de priester. - Berust in uw lot en vrees niet; men bedoelt slechts uw heil.
- O, laat mij vrij! - riep zij biddend en in tranen uit.

{==602==} {>>pagina-aanduiding<<}
- Wat leeds deed u een arm meisje? Vader! moeder! helpt mij!
De kerel die de dienst van voerman verrigtte begon luid te lagchen.
- Mijne dochter! - zeide sonnius op een stroeven toon - als gij zulk een gerucht maakt zult gij mij noodzaken u tot zwijgen te dwingen.
Evelijn zweeg in wanhoop. Zij vreesde alles, nu zij zich in handen van den beruchten ketterjager bevond, en huiverde als zij dacht aan het lot dat haar kon wachten; doch haar harte brak van weedom als zij dacht aan hare ouders, en wat deze lijden zouden nu zij spoorloos was verdwenen. En dan tijs...Maar waarom men juist háár had opgeligt, uit zoo vele anderen die de nieuwe leere aankleefden, begreep zij niet. Dat zij zich voor hare dierbaren als verloren kon beschouwen, moest zij ernstig vreezen; want wanneer hadden ooit de geloofsregters hunne gevangenissen geopend, hunne vuren gebluscht, om ketters te sparen? Hare sekse en jonkheid zouden het hart niet vermurwen van menschen, die geen gevoel meer kenden zoo ras er sprake was van ketterij, en nooit, dit beloofde zij zich plegtig, zou zij haar geloof afzweren, nooit christus voor de Heiligen, en den Bijbel voor den Paus verruilen. Zij bad in stille, dat God, die zoo vele vervolgden had bijgestaan, haar sterken, en, als het mogelijk ware, haar eens bevrijden mogt uit de handen dier booze menschen, en terugvoeren aan het bedroefde ouderhart. Haar weenen ging in een zacht snikken over, en tusschen de personen die zich bij haar bevonden, werden slechts enkele woorden gewisseld.
Zoo waren zij een uur voortgereden, toen evelijn uit hare droeve overpeinzing werd gewekt door luide menschenstemmen en het klappen eener zweep. Dit geluid naderde meer en meer. Evelijn gaf naauwkeurig acht. De Priester fluisterde met zijn handlanger. Des meisjes hart klopte hevig. Het denkbeeld, gered te worden, deed het bloed naar hare wangen stijgen. Zij riep al hare geestkracht te zamen, en was vast besloten luide om hulp te roepen, zoodra de naderenden meer nabij waren gekomen. ‘Heer! help mij!’ bad zij in de grootste spanning. Hare onwillekeurige beweging wekte het wantrouwen van den listigen sonnius, die andermaal met den voerman fluisterde, en, eer het meisjen er

{==603==} {>>pagina-aanduiding<<}
op verdacht was, wrong hij haar een doek in den mond. Intusschen waren de lieden die men gehoord had nabijgekomen. Het waren twee mannen, die naast een zwaar beladen vrachtwagen gingen, waarmede zij van Zwolle kwamen. Evelijn gevoelde het gewigt van het oogenblik. Wanhopig worstelde zij om zich op te rigten, en hoe zeer hare gebonden armen hare poging belemmerden, was hare vertwijfelde inspanning om uit den wagen te springen, zoo sterk, dat sonnius haastig, maar op gedempten toon uitriep:
- Help mij, of zij bederft alles! - Beide grepen haar met stevige handen vast; doch door de worsteling was een klein gedeelte van den doek teruggeweken - een half gesmoorde gil klonk vrij hoorbaar uit den wagen.
- Hei daar! Is er onraad? - riep een der voorbijgaande mannen; maar geen antwoord volgde. Men belette evelijn geluid te geven. De voerman dreef de paarden met harde slagen voort, en de beide voorbijgangers, niets meer hoorende, vervolgden hunnen weg. Met het wegstervend geluid van hunne stemmen verdween ook de opgewekte hoop van evelijn, en moedeloos en als vernietigd zonk zij nu op het stroo neder.
Eenige oogenblikken daarna gaf sonnius fluisterend een bevel aan den voerman, waarop deze afsteeg, den wagen deed stilhouden, zoo 't scheen om naar een binnenweg te zoeken, die zich in de donkerheid echter moeijelijk ontdekken liet. Maar hij ging nog eenige schreden verder, en scheen nu gevonden te hebben wat hij zocht.
- 't Is hier! - riep hij, kwam weêr bij den wagen, en de paarden bij de leidsels nemende deed hij een oogenblik daarna het voertuig een binnenweg inslaan. Naauwelijks echter waren de paarden een weinig voortgegaan of zij bleven plotseling staan; geene zweepslagen konden hen een voet doen verzetten. De voerman deed onderzoek naar de oorzaak van dit oponthoud, en bespeurde dat zij zich voor een diepen en breeden greppel bevonden. De weg, die enkel door de eigenaars der vooraan gelegen korenlanden gebruikt werd, eindigde hier, en liet slechts een smal voetpad over, dat door eiken kreupelhout naar eene daarachter gelegen heide voerde.
- Wij kunnen niet verder dan te voet. Wat moet er gedaan worden, Heer? - vroeg de voerman.

{==604==} {>>pagina-aanduiding<<}

- 't Moet hier digt bij zijn. Ziet gij nergens licht?
- Ik geloof dat ik een licht door het hout zie schemeren.
- Dan moeten wij te voet verder, en zien of dit het huis is!
Men sneed het touw door dat evelijn's voeten hield zamengebonden.
- Nu moet gij de voeten gebruiken! - sprak sonnius gebiedend.
Men steeg van den wagen. De paarden werden aan een boom gebonden, en men sloeg met haastige schreden het voetpad in. De inquisiteur ging voorop, en achter hem de kerel die voor voerman gediend had, en die evelijn zorgvuldig vasthield.
Men hield het licht, dat thans door het hout duidelijk zigtbaar was, in het oog, en kwam spoedig aan het einde van het eikenboschjen op de heide. Na deze omstreeks vijf minuten ver te zijn opgegaan, stonden zij voor eene hut, waaruit zij het licht, dat door een maar halverwege met een luik gesloten venster scheen, reeds van verre gezien hadden.
(Het slot in No. XIII; dat te gelijk met dit wordt verzonden.)





In het boek der bezoekeren van de bewaarschool te voorburg.


Bloemen uit verre gewesten verplant 
Moeten gekweekt met beleid en verstand; 
Trouwer nog die uit den hemelschen hof: 
Eindlooze geesten in eindige stof. 
 
Eere, wie zielen aan zinnen gepaard 
Vroeg voor gevaar en verleiding bewaart! 
Eere, wie 't komend geslacht in de jeugd 
Stemt voor de vreeze des Heeren en deugd! 
 
Nuttig gesticht, waar de liefde dat doet, 
Spelend haar leert, en haar, leerend, behoedt! 
Schole, van buiten en binnen zoo schoon, 
'k Wensch die u stichtte het edelste loon! 
 
Bloei! o Bloei immer voor talrijker schaar; 
De armen ten nutte; ter eere van Haar! (*) 
Bloei, en zie immer - wat hoopte zij méér? - 
Al uw bewaarden bewaard voor den Heer! 

21 Januarij 1856.
c.g. withuys.


{==605==} {>>pagina-aanduiding<<}

Mengelwerk.






De Wittiana.

Door Dr. G.D.J. Schotel.

2.

In het Eenvoudigh Schuytpraetje tusschen een Hagenaer en een Rotterdammer, van saecken die daer onlanghs voor-ghevallen sijn, ghedruckt voor placker plackaris, Anno 1672, leest men, bl. 4:
‘Hagenaer.

- - - Dit kan ik u seggen dat den Raedtpensionaris noch sijn Broeder beyde soo bereyt niet gestorven sijn als dese jonghman (jacob van de graef); want den Ruwaert ordinaris den Bybel ghebruyckte voor sijn slaepdeuntje: en even te vooren eer hy door de Haeghse burgers wierdt gheharquebuseert, hadt hy noch in de Franse Comedie sitten of leggen lesen, gelijck den Deurwaerder getuygen kan, die hem bewaert heeft, dat dese Franse Comedien meest sijn avont en morgen gebedt was.....’

In het bezit van Dr. a.m. ledeboer te Deventer (aan wien ik deze bijzonderheid verpligt ben) is een bundeltje Fransche comediën, waarvan het titelblad is weggescheurd, maar op welks schutblad geschreven staat: ‘a. beveren 1670. Le Sieur van beveren ayant faict present de ce livre au Sr. corneille de witt, on l'a trouvé après son massacre dans la chambre où il a esté detenu prisonnier l'an 1672. j.d.r.’
Het bundeltje bevat:

1.La Femme juge.

2.L'Imposteur ou le Tartuffe, Comédie par j.b.p. de molière. à Paris, 1669. Op den titel: a. beveren. 1669.


{==606==} {>>pagina-aanduiding<<}

3.L'Avare, Comédie par j.b.p. de molière. à Paris, 1669. Op den titel: a. beveren. 1670.

4.Monsieur de Pourceaugnac, Comédie par j.b.p. de molière. à Paris, 1670. Op den titel: a. beveren. 1670.

5.Les Intrigues amoureuses, Comédie par Monsieur gilbert. à Paris, 1667. Op den titel: a. beveren. 166.

6.Brittannicus, Tragédie par Monsieur racine. à Paris, 1670.

Deze a. beveren was waarschijnlijk adriaan, kleinzoon van pieter de beveren, Generaal-meester van de munt der Vereenigde Nederlanden, en van susanna lopez de surano, en zoon van cornelis de beveren en cornelia van kuyl. Hij was Luitenant-Kolonel van een regement Waalsche voetknechten, ter dienste dezer landen, huwde maria van lantschot, en stierf (1672) kinderloos.




Het vijfde Nederlandsche taalcongres, te Antwerpen, 15 en 16 augustus 1856.

Door H.M.C. van Oosterzee.

Nederland en België zijn aanschouwelijke bewijzen, dat de diplomatie wel in staat is om in het kabinet op de ontrolde kaart grenslijnen te teekenen, en namen te geven aan de dus voortgebragte Staten, maar dat zij buiten magte is om den volksgeest te beheerschen en eene nationaliteit te scheppen. De lotbeschikkers van Europa waanden een meesterstuk van politieke geslepenheid te hebben verrigt, toen zij bepaalden dat de Vereenigde Nederlanden en de voormalige Oostenrijksche, met wat kleine snippers vermeerderd, zouden worden inééngesmolten en zamen tot den rang van een Koningrijk verheven onder het Huis van oranje-nassau. Dat was immers geene nieuwe vereeniging, maar slechts hereeniging van al de Nederlandsche Gewesten, zoo als het geweest was onder karel V! Maar men vergat bij het opmetselen van dezen ‘voormuur tegen Frankrijk’ eenige kleinigheden, en 't bleek, dat de diplomaten niet bijzonder aandachtig hadden gezeten

{==607==} {>>pagina-aanduiding<<}
op de collegiën van de Muze der Historie. Zij vergaten dat de Nederlandsche Gewesten eigenlijk nooit één waren geweest, in den zin zoo als zij het in hunne ambassadeurs-wijsheid meenden. Karel V had, ja, den scepter gevoerd over al de Gewesten die men gewoon was ‘de Nederlandsche’ te noemen; maar karel V was een Vorst geweest in wiens Staten de zon niet onderging, en de waarheid dat zij eenmaal hem als Heer hadden gehuldigd, maakte waarlijk al die bestanddeelen nog niet vatbaar voor zamensmelting. Hij had er over geregeerd, maar - behoudens de privilegiën van ieder Gewest. Bovendien, wat hadden twee en eene halve eeuw verwijdering den geest, de nationaliteit, de zeden en gewoonten, ja, het gansche volksleven niet doen uiteenloopen! Wat verschil moest de Godsdienst alleen niet in de schaal werpen! En dan: Nederland een handeldrijvende Staat, België een land van fabrijken. 't Was op het papier, dat men zich voorstelde, de eene hand zou in dit laatste opzigt de andere wasschen; 't was op het papier, dat de Godsdienstige verdraagzaamheid, vermaarde deugd (ofschoon in vrij wat opzigten naamdeugd) der Republiek in het Noorden, wel broederschap zou vinden met de zonen van het Zuiden, hadde ook in 't laatste, zoo als het heel ver, van uit Oostenrijk, was bestuurd, Rome's priesterschap een ruim veld gevonden om er zich vast te zetten. 't Was op het papier nog eens, dat beide volken tot één zouden zamensmelten. Zij zijn nooit zamengesmolten geweest, en vader willem I, al hadde hij het tiende deel van zijne politieke misvattingen niet begaan, zou de beide groote deelen van zijn Rijk nimmer zaâmgesmolten hebben gekregen; ja, het is, van achteren gezien, nog een wonder, alleen in dien tijd en onder die omstandigheden mogelijk, dat de zoogenoemde vereeniging het nog vijftien jaren lang heeft uitgehouden.
Nederland en België zijn niet bestemd of geschikt om leden te zijn van één gezin; maar wel, om als goede buren naast elkander te wonen, vriendschappelijk zelfs om te gaan. Dat kunnen, maar ook dat willen beide. Dat heeft de ondervinding geleerd. Want even onnatuurlijk als de vereeniging, was ook de spanning nadat het gefabriceerde Rijk was vaneengescheurd. Wij bekennen het openhartig: wij hebben gedeeld in de dwalingen van 1830 en vervolgens; gedwaald uit liefde voor oranje en blinde ingenomenheid met vader willem; gedwaald

{==608==} {>>pagina-aanduiding<<}
toen wij een onverzoenlijken haat gevoelden, en ook van den nazaat voorspelden, tegen ‘het muiterenrot’, ‘de blaauwkielen’, de Belgen; en als iemand ons na de dagen van Hasselt en Leuven, of eigenlijk na de September-tooneelen te Brussel en het springen van de kanonneerboot No. 2, voorspeld had: dat wij na eenige jaren broederlijk en vriendschappelijk met onze Belgische buren zouden verkeeren; onze uitstapjes doen naar Brussel en Luik; ja, dat de Nederlandsche vlag geëerbiedigd zou prijken bij de feesten ter viering van leopold's vijf-entwintig-jarig Koningschap, en even zoo de Belgische in eere bij de feesten ter herdenking van den vijf-en-twintig jaren geleden zoo luisterrijk geopenbaarden volksgeest in Nederland, - niemand zou het hebben geloofd; genoegzaam ieder het met spot of verontwaardiging als onmogelijk verworpen. En toch is het gebeurd, en men heeft wel geen ander blijk noodig dan dit, voor de waarheid, dat vriendschappelijke buurschap, geen vijandschap, maar ook geen zamensmelting; broederzin, maar geen eten uit denzelfden schotel, de ware verhouding is tusschen de Nederlanders en de Belgen. Ware het anders, de wonden van 1830 en 1831 zouden niet zoo spoedig, zoo gaaf, zoo van zelf, zonder de minste heroïke geneesmiddelen, zijn geheeld geworden.
Van deze zijde, als openbaring van den volksgeest, zijn de feesten van Julij dezes jaars te Brussel, en van Augustus daarop te Amsterdam, een hoogst opmerkelijk verschijnsel. Er is zelfs iets karakteristieks in, dat de Gouvernementen er zich over en weêr niet aan hebben laten gelegen liggen. De wederzijdsche volksgeest had zoo iets niet noodig; wij houden niet van dat geforceerde, en de tijden zijn voorbij, waarin natiën elkander in de armen vallen op den wenk der Souvereinen. Maar het vrijwillige staat in onze schatting te hooger. Geen Nederlander, die de zilveren regeringsbruiloft van Koning leopold te Brussel, of de nabruiloften te Antwerpen, te Gent of te Luik, of waar ook, heeft bijgewoond, zal één wanklank van rivaliteit tegen de Hollanders hebben gehoord; en wij tarten den grootsten splinterkijker om iets aan te wijzen, waardoor bij de metalenkruis-plegtigheden of festiviteiten ‘eene bevriende mogendheid’, of ook één onderdaan van die bevriende mogendheid, zich heeft kunnen ‘gekwetst’ voelen. Nergens heeft men dáár van ‘Jantje Kaas’, hier van ‘muiters’ gehoord. De beide natiën

{==609==} {>>pagina-aanduiding<<}
zijn wijzer geworden. Zij hebben gezien dat de tijden nog niet voorbij zijn, waarin, naar eene spreuk, duizende jaren oud, de volken boeten voor de misslagen der Vorsten. Zij hebben de nevelen van tijdelijken hartstogt zien optrekken, en toen ontwaard dat zij beide dupe zijn geweest. Zij hebben het drijven van woelgeesten, begunstigd door de omstandigheden, leeren onderscheiden van den normalen geest der natie. Zij hebben ondervonden, welke de kwetsbare zijde is van hunne wederzijdsche en onderlinge belangen. Zij weten dat er geen volk is, of het heeft in zijn historieboek bladzijden die het wel zou willen uitscheuren, indien daarmede de geheugenis van gebeurde zaken tevens ware vernietigd; en zij weten tevens dat het onedelmoedig is, die bladzijden aan anderen onder de oogen te brengen; verdrietig, ze zich door vreemden te hooren voorlezen. Voorzeker! als de verbroedering tusschen de beide volken, die in 1830, en daarna, zoo fel, zoo gloeijend, zoo verbitterd tegenover elkander stonden, een uitvloeisel ware van het vredes-tractaat met België, dat aan de Nederlandsche Regering in 1839 slechts schoorvoetend en, omdat het niet anders kon, werd afgedwongen, - geloof mij, het zou er anders uitzien! Maar de effening der klove is van gansch anderen aard - zij ligt in den volksgeest bij beide natiën zelve.
En die volksgeest behoefde ook slechts aan zich-zelven te worden overgelaten, om door geheel vrije ontwikkeling uitkomsten te weeg te brengen, die door de fijnst bedachte kunstmiddelen niet te verkrijgen waren. Wij denken hier vooral aan de taal.
Onder de maatregelen die, hoezeer met goede bedoelingen, door de toenmalige Nederlandsche Regering genomen, echter niet ophielden grove feilen te zijn, behoorde ook het opdringen van de Nederlandsche taal aan het meerendeel der Belgische Gewesten. Die taal, of eigenlijk haar Vlaamsche vorm, is in een belangrijk gedeelte van België de landtaal, met name in de Provinciën Vlaanderen (zoo Oost- als West-Vlaanderen), Antwerpen en Limburg, gelijk mede in verreweg het grootste gedeelte van Brabant; Henegouwen, Namen en Luik spreken Fransch, hoewel er een platte patois-vorm van het Vlaamsch onder de mindere standen niet geheel vreemd is. Men kan in 't algemeen zeggen dat België op zijne ruim 4,300,000

{==610==} {>>pagina-aanduiding<<}
inwoners nagenoeg 2,800,000 heeft wier taal de Nederlandsche, slechts anderhalf millioen wier taal de Fransche is. 't Is zoo, de Fransche taal, sedert onheugelijken tijd in de Oostenrijksche Nederlanden, ja, reeds onder het Huis van Bourgondië, begunstigd en aangemoedigd, is genoegzaam overal de taal geworden der aanzienlijken; maar dat is zij ook niet weinig in de hoogste kringen in ons Vaderland, en hier even weinig als daar, beneemt dit iets aan de stelling: dat de Nederlandsche taal de land-, de volkstaal is. De Wetten van 15 September 1819 en 26 October 1822, betreffende het gebruik der Nederlandsche taal in de zoogenoemde Zuidelijke Provinciën, deden dus eigenlijk niets, dan de Vlaamsche taal - om haar nu zoo te noemen - in hare natuurlijke regten herstellen. Maar 't bleek ook hier weder, dat wettelijke vormen te veel kunnen ingrijpen in het volksleven. De aanmoediging der Nederlandsche taal vond tegenwerking, felle tegenwerking uit verschillende oorzaken.
Eene der voornaamste was juist dit, dat men den schijn althans op zich laadde van te willen dwingen hetgeen zich niet dwingen laat. De taal maakt het volk uit. Ontneem aan een volk zijne taal, en gij hebt de hartader der nationaliteit afgestoken. Maar een volk behoeft nog niet eens een woelig, onrustig, op zijne ware of vermeende regten naijverig volk te zijn, om zich aan te kanten tegen het reglementeren van iets dat van het volksleven uitgaat en tot het volksleven behoort. Getuige de ondervinding - wij komen er zoo aanstonds op terug.
Voeg er bij: de ijdele Franschgezindheid, ook in onze natie reeds door antonides gegispt, ja, reeds vroeger door huygens ten toon gesteld; Franschgezindheid, die 't fatsoenlijker rekent, zich in de Fransche spraak uit te drukken, dan in de Nederlandsche. Men herinnert zich toch wel het jonkertje dat in 't Haagsche Voorhout zijne schoone dus aanspreekt:

‘Mijn soulas, mijn vreugde-voedsel, 
Ah! quitteert UE. la cour? 
Zult gij eeuwig absenteeren? 
- 'k Schat, de meid naar Leiden voer - 
Wil mijn flammes obligeeren 
Met een expediet retour.’ 

En nog een van zulke heeren:

{==611==} {>>pagina-aanduiding<<}


‘Wel bizarre van humeur, 
Zult gij mij sans fin traineren 
Met ideën van faveur? 
Neen revêche, neen volaqe, 
Dus en mag 't niet langer zijn; 
Mépriseert gij mijn servage, 
Aussi fais je ton dédain.’ 

't Scheen dier fatsoenlijkheid wat te na gekomen, de botte, platte, burgerlijke Nederlandsche taal - taal, te Brussel, te Leuven, te Gent, te Antwerpen, van de mindere klassen - te willen insmokkelen in de salons en op de assemblées! En dan nog welk eene taal! Zij, die haar van deze zijde minachtten, kenden haar in geen anderen vorm, dan het Vlaamsch, dat sedert wie weet hoe lang had stilgestaan en dus was achtergebleven, onafzienbaar ver achtergebleven, bij het Noord-Nederlandsch, waarvan reeds vóór een paar eeuwen de zoo even genoemde huygens, volkomen naar waarheid, de Antwerpsche marie tot de Noord-Hollandsche trijntje cornelis laat zeggen:

‘Hoe gentiel 
Valt oulie sproôk bay d'ons.’ 

Nog meer: de stoot ter gunste van het Nederlandsch kwam uit het Noorden, en het Zuiden had altijd en in alles een blik van achterdocht op wat uit dien hoek waaide, als moest het er heen, dat men de Belgische Provinciën wilde ‘hollandiseren’, en - wat er zeer naauw aan sloot in de openbare meening - tevens ook Protestantiseren. ‘Hollandsch’ en ‘Geus’ - 't laatste woord gebruikt zonder de minste scheldbeteekenis - was gedurende de vereeniging in België volkomen hetzelfde, en als men in de eene of andere stad niemand vond die den weg wist te wijzen naar de ‘Protestantsche’ kerk, behoefde men slechts naar de ‘Hollandsche’ te vragen, om overal te worden te regt geholpen. En tegen dat vermeende Protestantiseren kantte zich niet alleen de geestelijkheid, maar ook wel degelijk de volksgeest. De eerste zag in 't wassen van de Nederlandsche taal het aandragen van voertuigen tot vrijere denkbeelden, en zoo al de ‘heeren der schepping’ van dezen kant geen gevaar zagen, of misschien wel gevaar wilden, - de vrouwtjes, ‘de nek, die 't achtbaar mannenhoofd naar willekeur doet draaijen’, leerden in den biechtstoel genoeg, om haren niet kleinen invloed als eene

{==612==} {>>pagina-aanduiding<<}
palissade te zetten voor den dam, opdat de Nederlandsche taalstroom de huizen, de estaminets, de cercles, de regtszalen, de stadhuizen, en wat niet al! niet binnenstormde, om tevens den luister der Moederkerk door het slijk te halen. De voetzoekers van Nuts-Departementen en dergelijke wekten tot opmerkzaamheid op degelijker brand; en dit eene met het andere zamen maakte, dat de Nederlandsche taal, ook in het Nederlandsch sprekend gedeelte van België, geen vinniger vijand had, dan juist datgene waardoor de Nederlandsche Regering hare vrije ontwikkeling poogde te bevorderen.
Het moest van zelf komen. De revolutie van 1830 kon de Fransche taal even weinig brengen op de Vrijdags-markt te Gent als op de Meir te Antwerpen; en 't was eene van die dwaze snorkerijen, die men aan elke omwentelingskoorts moet vergeven, dat het provisioneel bewind van België in October van dat jaar voor het leger, en 's maands daarna voor burgerlijke en regterlijke zaken, het Fransch voorschreef ‘als de meest in België verspreide’ (étant la plus généralement répandue en Belgique). Trouwens men krijgt van de kunde der ontwerpers van die besluiten juist de hoogste denkbeelden niet, als men het gebruik van verschillende woorden en uitdrukkingen in onderscheidene Provinciën, ja, districten, in goeden ernst hoort aanvoeren tegen de afkondiging der Wetten in de Vlaamsche, d.i. Nederlandsche taal. En ofschoon de Belgische staatsregeling het gebruik der in het land gesproken talen facultatief verklaarde, - het Fransch werd en bleef de officiële taal.
Maar de tijd was niet meer ver, dat de Vlamingen uit hen zelven zouden ontwaken. In of omstreeks het jaar 1834 - dus wel na het bekoelen der eerste drift tegen Nederland en het Nederlandsche, maar toch ook verscheidene jaren vóór het Vredes-tractaat - begon het verschijnsel in de letterkundige wereld dat door den naam van ‘Vlaamsche beweging’ wordt aangeduid. Zij ging uit van Gent en Antwerpen (*). Men gevoelde zich gekrenkt door de partijdige voorkeur die in het nu zelfstandige België gegeven werd aan al wat Fransch

{==613==} {>>pagina-aanduiding<<}
was, met name aan de Fransche taal en letterkunde. Naar waarheid zag men daarin een offer aan het vreemde, ten koste van het inheemsche, ten koste ook van nationale herinneringen. In hoe ver er bij kwam, dat de bedaarden in den lande reeds begonnen te zien dat men bij de omwenteling weinig gebaat was, en in de drift van 1830 meer had weggeworpen dan men kon terugkrijgen, laten wij aan zijne plaats. Zeker is het, dat het wantrouwen waarmeê de Vlaamsche beweging werd gadegeslagen door de regering en de voorstanders van de nieuwe orde van zaken, goeddeels zijne bron vond in verdenking van ‘Orangistische woelingen’. De uitkomst heeft die verdenking gelogenstraft, ofschoon 't in den aard der zaak lag, dat zij 't gereedst hunne schouderen zetteden onder de pogingen om de Vlaamsche letterkunde op te heffen uit hare nietigheid, die tevens ook in andere opzigten Nederland genegen waren, en het Nederlandsche beginsel huldigden.
Te Gent dan vestigde zich een Vlaamsch Tijdschrift. Het kreeg den naam van ‘Nederduitsche Letteroefeningen’, en was gewijd aan opstellen over de Vlaamsche taal- en letterkunde, aan gedichten en boekbeoordeelingen. De geest die er in waaide, sprak duidelijk uit elken regel, maar nergens krachtiger of duidelijker, dan in deze regelen van eene Vlaamsche Dichteres:

Geteisterd door den vloekbren Mars, 
Ligt Zuid en Noord vaneengespleten; 
Maar kunstmin voert de dichtren dwars 
Door schutgevaerte en vestingketen. 
Weêr bieden zy elkaêr de hand, 
Als kindren van één vaderland, 
In de onvervalschte ziel door tyd noch lot verbasterd; 
Weêr streven zy naer 't zelfde doel; 
Weêr schokt hen 't eigen dichtgevoel, 
Tot spyt van 't lichtschuw rot, dat kunsten wraekt en lastert. 

't Was geen ontwaken uit sluimering, geboorte veeleer tot een nieuw leven. De letterkunde der Vlamingen was arm, doodarm aan eigen voortbrengselen, oude en nieuwe; van de vlugt, die, na de afscheiding der zestiende eeuw, in de zeventiende de Nederlandsche poëzij en letterkunde genomen had, was cats bijna de eenige die meer dan bij name bekend was, en hoewel de Vlaamsch-sprekende en schrijvende Belgen gedurende de vereeniging mede de Nederlandsche letterkunde hadden gehuldigd, en te Brussel zelfs een Belgische Muzen-
{==614==} {>>pagina-aanduiding<<}
Almanak was verschenen, die tijd duurde te kort om eene bepaalde rigting te kunnen geven aan de letterkunde. En voor zoo ver er zich nog spranken hadden vertoond, bepaalde het zich bij enkele Almanak-versjes, meest in den smaak van tollens. Nu echter wies eene plant op eigen bodem. Een ‘Nederduitsch Letterkundig Jaerboekje’, insgelijks te Gent uitgegeven, leverde proeven, waarin met ieder jaar vooruitgang te bespeuren was. Willems intusschen, die de bevordering der Nederlandsche taal en letterkunde tot de taak van zijn werkzaam leven had gesteld, maakte de voortbrengselen der Midden-Nederlandsche letterkunde toegankelijk, en opende door de uitgave, zoo van reinaart de vos als van jan van heelu, rijke bronnen van taalstudie. Te Antwerpen ontwaakte weldra de aloude Rederijkerskamer: de Olijftak, uit den slaap, bijna als de beroemde Zevenslapers. De poëzij stootte, zelve aan 't verrijzen, ook het proza op, en toen conscience zijn Wonderjaer had in 't licht gezonden, behoefde wie Vlaamsch proza lezen wilde, niet meer naar de blaauwe bibliotheek te gaan, en zich met Ourson en Valentijn, of met De vier Heemskinderen te behelpen. Hem volgden anderen: de laet, diricksens (eugenius zetternam), sleeckx, en anderen in de romantiek; terwijl
dautzenberg, van duyse, ledeganck, en de beide van rijswijck's, om geen meerderen te noemen, als Dichters optraden.
Doch vooral naar het taalgebied leidde de beweging heen. Prof. david te Leuven, heremans te Gent, van beers te Lier, delecourt te Brussel, en vooral willems te Eecloo, beijverden zich, om, 't zij door leerboeken, 't zij door taalkundige opmerkingen, 't zij door uitgave van oude werken, de opgewekte belangstelling te bevredigen en aan te wakkeren. Er werden vereenigingen opgerigt, waaronder het Taelverbond de voornaamste was. Men wilde de Vlaamsche taal met kracht opheffen. Het bleef niet bij verslagen, en voorslagen, en rapporten, en redevoeringen, en uitboezemingen, in den boezem der vergaderingen, - de stroom zocht eenen uitgang naar buiten. Van uit alle Vlaamsche gedeelten des Rijks ging eene gelijkluidende petitie naar de volksvertegenwoordiging, waarin gevraagd werd:
‘Dat alle provinciale en plaetselyke belangen in de Vlaemschsprekende gewesten, zullen behandeld worden in het Nederduitsch’;

{==615==} {>>pagina-aanduiding<<}

‘Dat 's rijks ambtenaren, in hunne betrekkingen aldaer, hetzy met de gemeente-besturen, hetzy met de ingezetenen, zich zullen bedienen van dezelfde tael’;
‘Dat deze tael ook zal moeten gebezigd worden by de regtbanken, wanneer de partyen of de beschuldigden die kunnen verstaen’;
‘Dat er eene Vlaemsche Academie, of eene Vlaemsche afdeeling bij de Brusselsche Academie, tot aenmoediging der Nederduitsche letterkunde, zal worden opgerigt’;
En, eindelijk:
‘Dat het Nederduitsch by de Universiteit van Gent en by de andere Rijksscholen in de Vlaemsche gewesten dezelfde voorregten zal genieten als het Fransch.’
Zoo veel wij weten, heeft dit petitionneren - zonderling afstekende bij de petitiën van 1829, die in dezelfde gewesten schreeuwden om het gebruik der Fransche taal in openbare burgerlijke en regtszaken! - geen ander gevolg gehad, dan dat Koning leopold, den 1sten December 1845, een besluit nam, waarbij aan de Brusselsche Akademie van Wetenschappen, Kunsten en Letteren eene eenigzins gewijzigde inrigting werd gegeven, en onder anderen aan haar opgedragen het vervaardigen van eene nationale biographie, het leveren eener verzameling van de voortreffelijkste Schrijvers des lands, met vertalingen en aanteekeningen, en, eindelijk, het uitgeven van oude gedenkstukken der Vlaamsche letterkunde. Doch daarbij bleef het, en de zaak werd niet uitgevoerd; het laatste gedeelte echter der voorgeschreven taak was reeds ten deele, en werd nog voortdurend opgevat door eene te Gent gevestigde maatschappij van bibliophilen, die echter slechts een betrekkelijk klein aantal exemplaren van zeldzame Vlaamsche handschriften en boeken drukken liet.
Omstreeks dien tijd werd, naar aanleiding van een courantenstrijd tusschen de liberalen en de clericalen, ter zake van de ‘Vlaamsche beweging’, eene ‘verklaring van grondbeginselen doo de verdedigers der Nederduitsche volksregten aen hunne landgenooten’, onderteekend: ‘Gent, 6 November 1847’, bij duizende exemplaren verspreid. Het stuk, hoe merkwaardig ook, is te lang om het hier in te lasschen. Wij vergenoegen ons dus met te zeggen, dat het zeer duidelijk uiteenzet wat men wil: ‘regt voor dat grootere gedeelte der bevolking van België, dat door het kleinere beheerscht wordt, doordien aan

{==616==} {>>pagina-aanduiding<<}
het eerste eene taal wordt opgedrongen - de Fransche - bij welke voor het Vlaamsche volk alle bronnen van wetenschap en beschaving worden opgedroogd (liever: toegestopt). Men ziet daarin vernedering, krenking der nationaliteit, verbastering van voorvaderlijke zeden. Men wil onderwijs der Nederduitsche taal op alle hoogere en middelbare scholen, even goed als van de Fransche; gebruik der Nederduitsche taal, in de Vlaamsche Gewesten, bij 's lands instellingen, tot het onderwijzen van de met haar verwante, met name het Hoogduitsch en Engelsch; uitgave, van staatswege, van Nederduitsche leerboeken, alsmede van volksboeken over landbouw, nijverheid en andere nuttige wetenschappen; aanmoediging van Vlaamsche Schrijvers, op den voet zoo als die aan de Fransch schrijvende Belgen te beurt valt; bevordering van den bloei van het Vlaamsche tooneel; gebruik der Nederduitsche taal in regtszaken, in geval de beschuldigde tot de Vlaamsche bevolking behoort, gelijk mede in de besturen en raden der Vlaamsche provinciën en steden, en in 't algemeen, bij alles waaromtrent de Wet de openbaarheid voorschrijft; verpligting voor alle ambtenaren, en voor de officieren van het leger, om de Vlaamsche taal magtig te zijn; en eindelijk gebruik van de beide talen voor alle stukken, aankondigingen, enz., die van het staatsbestuur uitgaan en voor het geheele rijk gelden. Men werpt voorts de beschuldiging van zich af, als zocht men eene staatspartij te ontwikkelen, en vindt in het gehoor geven aan de herhaalde vertoogen eenen steun te meer voor de nationale kracht en waardigheid (*). En dat dit laatste geen ijdele woorden waren, bleek al spoedig daarna bij de staatsschokken waardoor Europa in 1848 werd berocrd en gedreigd: de Vlamingen traden voorop met warme betuigingen van gehechtheid aan Koning en Vaderland.
Hoe meer zich intusschen de wensch naar verheffing der taal deed gevoelen, des te dieper deed zich ook de behoefte bemerken aan aansluiting met Nederland, waar de gemeenschappelijke taal zich onbedenkelijk verder dan in het Zuiden had ontwikkeld, en eene letterkunde bloeide waarvan ginds de schatten zoo goed als onbekend waren. De oproeping, in 1849, tot een Nederduitsch letterkundig Congres, te Gent te houden, van Neder-
{==617==} {>>pagina-aanduiding<<}
landers en Belgen; dat dit Congres zamenkwam; dat een groot aantal geleerden, taal- en letterkundigen, er deel aan namen; dat het 's jaars daarna te Amsterdam; weder een jaar later te Brussel; in 1854 te Utrecht, en dit jaar te Antwerpen herhaald is, en dat het over twee jaren te 's Gravenhage zal zamenkomen - dit alles behoeven wij slechts aan te stippen.
't Congres dan zou den 15den en 16den Augustus dezes jaars zijne zittingen houden te Antwerpen, en wel onmiddellijk vóór de feesten ter gelegenheid der vijf-entwintigste verjaring van 's Konings troonsbeklimming. Of het eene met het andere opzettelijk was in verband gebragt, weet ik niet, en doet ook minder ter zake. Dit is zeker, dat, zoo veel ik heb kunnen bemerken, geen enkele Belg het bewijzen eener betamelijke, zelfs warme, hulde aan zijn Koning, en daarmede tevens aan zijne nationale zelfstandigheid, onbestaanbaar heeft geacht met de warmste belangstelling in het handhaven en bevorderen van de taal die het gemeenschappelijk eigendom is van een groot deel van België en geheel Nederland. Even zeker, dat de ‘palaties’, en vlaggen, en optogten, en plegtigheden, en vreugdebetooningen in de schoone, welvarende, aangename Scheldestad, tot eer van leopold, zijne kinderen en zijne regering, geen den minsten bitteren droppel hebben geworpen in het genoegen, op het Taalcongres en ten gevolge der gastvrije oplettendheden van de hupsche Antwerpenaars gesmaakt door de vele Nederlanders, die met mij getuigen waren van de werkzaamheden op het Congres, en de feestelijkheden daarna. En dus zaâmgesnoerd, maar dan ook niet naauwer aaneengehecht, paste het eene uitnemend bij het andere. Dat ook de geest niet was om het verder uit te strekken, bleek op het Congres zelf. Er waren boekgeschenken ingekomen, ook van vorstelijke personen, met name van den Koning van Pruissen en van den Koning der Belgen. De vergadering besloot, als pligtmatig, daarvoor bij beleefd adres te bedanken. Maar een der leden oordeelde 't voegzamer, dat schrijven aan Koning leopold te veranderen in eene mondelinge dankbetuiging, daar Z.M. in de stad onzer Congres-zittingen verwacht werd. 't Lag mij op de lippen, aan te merken, dat dit denkbeeld gaaf opging als de Koning gedurende het
Congres in de stad was of kwam, maar dat, wanneer 's Konings intogt zou plaats hebben, het Congres reeds den vorigen dag zijn uittogt zou hebben uitgesproken, en dus niet meer bestond - ‘tot de

{==618==} {>>pagina-aanduiding<<}
geschiedenis behoorde’, om 't wat hoogdravender te zeggen. Maar ik hield mijne wijsheid liever terug, om ook den minsten schijn te vermijden als stak een Nederlander een spaak in 't wiel tegen een audiëntie-compliment aan der Belgen Koning. Vooral, toen een onzer leden uit Brussel, wel niet officiëel, maar toch officieus te kennen gaf dat eene deputatie uit het Congres welwillend ten hove zou worden ontvangen. De president liet zich - niet zonder uitbreiding van 't oorspronkelijke voorstel - iets ontvallen van gelukwensching tevens aan den Koning wegens zijn zilveren feest; maar aanstonds gingen er stemmen op, niet uit Nederlandsche, maar uit Belgische monden, die het mandaat aan de commissie volstrekt zoo ver niet uitgestrekt wilden, als min vereenigbaar met de bestanddeelen waaruit het Congres bestond, inwoners en vreemdelingen, politiek beschouwd. Het bleef dus bij 't bedanken voor boekgeschenk. Deze kleinigheid karakteriseert het standpunt waarop zich 't Congres gevoelde.
En wilt ge eene proeve, met wat zin en in wat geest wij, Noord-Nederlanders, door onze Belgische vrienden werden ontvangen? - 't Is juist uitgedrukt in een ‘Welkom’, van frans de cort, dat in druk ‘den Noord-Nederlandschen Kongresleden aangeboden’ werd. Het luidt aldus:

Weêr klinkt u broederlijk en echt 
Het welkom allerwegen, 
O medekampers voor ons recht, 
Uit elken monde tegen; 
Weêr reiken wij 
U de hand toe, fier en blij. 
Bij 's volkes feest-akkoorden, 
Verhaalt ons beider Scheldevloed 
Des Zuidensgroet 
Den Noorden. 
 
De Politiek, - dat domme ding! - 
Hebbe ons van-een geslagen, 
Wij blijven steeds den huwlijksring 
Aan onzen vingren dragen: 
Wat dweepzucht smaal', 
Harten stelt men grens noch paal. 
Bij 's volkes feest-akkoorden, 
Verhaalt ons beider Scheldevloed 
Des Zuidensgroet 
Den Noorden. 

{==619==} {>>pagina-aanduiding<<}

Al lang is in 't vergetelboek 
't Jaar dertig aangeschreven; 
De blauwe kiel ligt in den hoek, 
En haat en veete er neven. 
Verzoend zijn thans 
Beide stammen Nederlands. 
Bij 's volkes feest-akkoorden, 
Herhaalt ons beider Scheldevloed 
Des Zuidensgroet 
Den Noorden. 
 
Wij spruiten immers beiden uit 
Den zelfden dietschen bloede; 
Wij roemen immers beiden luid 
Het zelfde schoone en goede? 
't Geschiednisblad 
Toont, verbroederd, Belg en Bat. 
Bij 's volkes feest-akkoorden, 
Herhaalt ons beider Scheldevloed 
Des Zuidensgroet 
Den Noorden. 
 
En klinkt niet even stout en fier, 
Als aan den IJ en Amstel, 
Dezelfde schoone tale hier, 
Wat mode haar 'nen dam stell'? 
Het dietsche lied 
Galmt op beider grondgebied. 
Bij 's volkes feest-akkoorden, 
Herhaalt ons beider Scheldevloed 
Des Zuidensgroet 
Den Noorden. 
 
Den dwazen, die voor rede doof, 
Nog tweedraeht zaaien willen, 
Omdat de schrijfwijze of geloof, 
Zoo huichlen zij, verschillen, 
Verleene Ons Heer 
Meer verstand 'nen anderen keer! 
Bij 's volkes feest-akkoorden, 
Herhaalt ons beider Scheldevloed 
Des Zuidensgroet 
Den Noorden. 

Op de versificatie van dit hartelijke stukje moge nu de fijne

{==620==} {>>pagina-aanduiding<<}
neus van een ervaren recensent hier en daar te zeggen hebben - hulde aan de gevoelens! Vooral omdat zoo de algemeene geest was, blijkbaar in onderscheidene oplettendheden, waaronder er waren, leidende tegen de bedoeling tot nieuwe blijken der waarheid van spieghel's: ‘Oock isser misbruyck in de beste dingen’. Ik meende er gezigten te herkennen die ik overal, behalve op een wetenschappelijk Congres, zou gezocht hebben. Doch hunne aanwezigheid werd mij verklaarbaar, toen de vriendelijke voorkomendheid van de Antwerpensche regelings-commissie aan de Congres-leden als zoodanig kaartjes ter beschikking stelde, die hunne wakkere voorzorg had weten te verkrijgen ten toegang tot onderscheidene feestelijkheden waarmede het bezoek van Koning leopold aan de eerste handelstad van zijn rijk zou worden gevierd. Zoo werden sommigen heengelokt naar eene zaal, waar zij - er waren er die 't mij gul bekenden - anders niet zouden zijn gekomen. Maar ook dit leidde weêr ten goede bij wie even gul bekenden dat zij belangstelling hadden opgedaan in 't geen hun tot dus ver meer onverschillig was - eene lichtzijde van de Congressen in 't algemeen.
Eerst begaven we ons naar 't achtbaar kapitool, het stadhuis, merkwaardig door bouwtrant en historische herinneringen, waar we anti-chambreerden in eene zaal, waarvan de ruimte en het uitzigt op de markt het beste was; overigens ouderwetsch, en toch niet ouderwetsch genoeg om van die zijde te bekoren; vrij haveloos, en slechts met een paar schilderijen versierd. Slechts oppervlakkig kon ik ze bezien, want nu kwam een oude kennis, dan een oud vriend, mij de hand drukken; en van tijd tot tijd ook was er een vreemde, die aan mij wenschte te worden gepresenteerd, of een met wien ik op die wijze wilde in kennis komen, gelijk ik dan onder dat wachten vrij wat menschen tot mijn groot genoegen persoonlijk leerde kennen, voor wie ik was ingenomen door hunne schriften, gelijk zij of anderen de beleefdheid hadden om te betuigen, dat het hun niet onaangenaam was, het aangezigt te zien van den schrijver mijner krabbelarijen. Ook dat is iets prettigs van zulke zamenkomsten, dat men kennis maakt met mannen van letteren en wetenschap; en om dat op den regten prijs te stellen, moet men daartoe zoo weinig gelegenheid hebben als uw onderdanige dienaar, die op den

{==621==} {>>pagina-aanduiding<<}
afgelegen uithoek zijner woning kan zeggen dat, wetenschappelijk en letterkundig - om met het Doopsformulier te spreken - zijn ‘leven toch niet anders is, dan een gestadige dood’. Waarlijk, men bekomt weder, als men eens oude bekenden ziet en nieuwe bekenden krijgt.
Na een weinig toevens en pratens zagen wij den burgemeester van Antwerpen - als zoodanig achter-achterkleinzoon van onzen onvolprezen marnix van st. aldegonde - binnentreden om ons te verwelkomen; de Noord-Nederlanders beantwoordden die beleefdheid bij monde van Mr. j. van lennep; voor die van 't Zuiden sprak Mr. prudens van duyse; waarna wij naar de comedie gingen. Dat wil zeggen: naar de uitstekend fraaije, halfronde zaal, voor koffijkamer dienende, en ten onregte het foyer (brandpunt) van den schouwburg genoemd; als ware de kamer van koffij en chocolade, grog en punch, limonade en wijn, ijs en taartjes, de hoofdzaak in de vergaderplaats der uitspanning, de spiegelzaal van het volksleven, de tentoonstellingsplaats voor letterkundige en muziekale talenten, mooije gezigtjes en mooije toiletten - de comedie.
Aangenaam gestemd door een joviaal vers van nolet de braeuwere van steelandt, leenden we 't oor aan de eerste mededeeling van de regelings-commissie, bestaande in 't voordragen der leden van het ‘bureel’. Met handgeklap werd het eerst de naam gehoord van henri conscience als voorzitter; met handgeklap die der overigen, twee vice-presidenten, en vier secretarissen; eerlijk uit even zoo veel Belgen als Noord-Nederlanders gekozen. Zij beklommen de tribune, een trap of vier hoog, doelmatig ingerigt; maar wie er kwam, niet de eerste persoon, de kommandant, de hamervoerder, de Schrijver van 't Wonderjaer, en wat nog volgde uit zijne pen. Van lennep, onder-voorzitter - met Prof. serrure uit Gent, die evenwel den tweeden dag zijne kat, of deze nog niet eens, stuurde, - wilde eene commissie door de stad zenden om hem te ‘sporen’. Maar daar verscheen conscience! Zoodra het oorverdoovend applaudissement hem vergunde aan 't woord te komen, betuigde hij zich gevoelig voor de hem bewezen eer - in zeer beleefden toon -, maar verklaarde het voorzitterschap niet te aanvaarden, ‘daar zijne letterkundige oefeningen omliepen buiten den kring der werkzaamheden van dit Congres’ -

{==622==} {>>pagina-aanduiding<<}
welk laatste wel wat brèf werd geuit, en velen met mij deed denken aan iets dat hier mogt achter steken. Doch - conscience weigerde den fauteuil, weigerde den hamer, en ging heen. Niemand heeft het regt, hem deswege te interpelleren.
Nu had de houding iets pijnlijks, en de ondeugende gedachte kwam in mij op aan het Belgische Congres van 1831, bij het ontvangen van de beleefde missive, waarin lodewijk filips de zijnen zoon, den Hertog van nemours, aangeboden Belgische kroon, als ware het in een doosje met watten ingepakt, dankzeggend maar afwijzend terugzond. Na lang schouderophalen hier, fluisteren dáár, lagchen ginds, wenken elders, hals-uitrekken regts, een snuifje nemen links - hoorden we, eindelijk, den naam van Dr. f.j. matthijssens, die tot voorzitter werd voorgesteld, en - 't was eene ware verkwikking, dat men er dit bijvoegde - zich bereid had verklaard om die betrekking op zich te nemen. Algemeen handgeklap, voetgetrap, rottinggeflap.
De Heer matthijssens neemt den voorzitterstoel in. Zacht van toon en bescheiden van zin is zijne aanspraak. Hij zal als arts beter dan iemand weten dat het vrij wat gemakkelijker is, eenen zoon van esculaap op de vingers te kijken, dan zelf à l'improvu de behandeling van een patiënt op zich te nemen zonder voorafgaandé diagnose.....enz. enz.
Wij hadden nu een voorzitter, twee onder-voorzitters (waarom niet gezegd: bijzitters?), vier - niet geheimschrijvers, want ‘geheimen’ vielen er niet te ‘schrijven’, maar - secretarissen, met scribenten (snelschrijvers had men niet bij de hand) tot hunne hulp. Niets verhinderde ons dus, te beginnen.
Wij begonnen dan ook: van der voort, uit Gent, een der matadors van de ‘Vlaamsche beweging’ en een der secretarissen van het Congres, met spreken; wij met naar hem te luisteren.
Ofschoon de ‘Orde der werkzaamheden’ voor mij ligt, weêrsta ik de verzoeking om uit te schrijven wie gesproken hebben en waarover. De ‘Handelingen’ van het Congres zullen in druk worden uitgegeven; 't zou misschien onbeleefd zijn er op te anticiperen. Maar als de goedgunstige lezer van dit blad wil weten, wie zouden spreken en het niet gedaan hebben, en over welke onderwerpen, en die wij dus hebben gemist, zie hier dan er eene uit het Programma ontleende, en dus ‘officiële’ optelling van:

{==623==} {>>pagina-aanduiding<<}

Mr. sifflé, uit Middelburg, zou hebben gesproken over ‘Germanismen, Gallicismen en Anglicismen in onze taal’, en een voorstel hebben gedaan ‘tot het benoemen eener commissie, belast met het opsporen dier woorden en spreekwijzen’. Het ‘spreken’ heeft geen plaats gehad, daar de mond met den geheelen persoon afwezig was. En wat het ‘voorstel’ aangaat, ik heb er niets van gehoord, gelijk ook niet van het lot der andere op het Congres gedane voorstellen. Zij gingen naar het ‘bureel’, en daarmede uit. Of het Congres ze aannam, daarvan is, ook ofschoon ze aan het Congres gedaan werden, geen de minste sprake geweest. Het heette meermalen: ‘Ik stel voor, eene commissie te benoemen tot....’. Maar daarbij bleef het. Ik betwist aan het ‘bureel’ de bevoegdheid niet om die commissiën te benoemen - de hemel beware mij! Ik help gaarne de mandaten zoo ruim geven als mogelijk is; door de ondervinding geleerd, dat men in zulke zaken het beginsel der volkssouvereiniteit niet ál te ‘consequent moet doorvoeren’, zal er iets goeds van te regt komen. Doch - er moet dan toch een mandaat zijn. En dit hadde, dunkt mij in mijne eenvoudigheid, hierin moeten bestaan, dat de vergadering het voorstel a, b, c, enz. hadde aangenomen, en het ‘bureel’ gemagtigd, om eene commissie te benoemen, die in mandatis had om, enz. Nu werd door het Congres niets verrigt aangaande voorstellen aan het Congres gedaan.
Hartman, van Lekkerkerk, had iets op 't programma beloofd ‘over den invloed van de broederschap des gemeenen levens op de beschaving in Noord- en Zuid-Nederland’. Een onderwerp, wat ál te rijk voor eene zoo korte rede, en - 't zij al dan niet wat nieuws na delprat's uitstekende verhandeling ware gezegd geworden - al te algemeen ook welligt, ten minste naar het woord ‘beschaving’ te oordeelen.
Van rijswijck heeft zijn luimig gedicht; ‘Geschiedenis van eene stoomboot’ óók niet voorgedragen. 't Speet ons, den vrolijken Dichter niet weder eens te hooren, die, als hij zijne Muze binnen de perken weet te houden, en haren dikwijls te lossen moedwil te beteugelen, waarlijk geestig kan zijn en den lach weet te onderhouden, dien zijn kluchtig voorkomen - waartoe zijn ééne oog ook toebrengt - onwillekeurig ontlokt.

{==624==} {>>pagina-aanduiding<<}

Lansens, uit Yperen, zou iets in 't midden gebragt hebben ‘over de verschillige uitspraek der ij met de oorzaek daervan’, maar dit is even weinig geschied als de voordragt van het gedicht: ‘De vinger Gods in Frankrijk’, door Prof. de jonghe, van Lier, en nog eene dichterlijke levensbespiegeling van hansen: ‘De vrouw’; om van vleeschhouwer's toegezegde aanmerkingen ‘over de uitspraek van het Vlaemsch’, en lansens' bijdrage ‘over het invoeren van Christene doopnamen’, niet te spreken.
Wat mij tegenviel was, dat de kleine redevoeringen, laat mij ze zoo noemen, eenvoudig werden aangehoord, zonder dat er gelegenheid gegeven werd om over het besproken onderwerp het woord te voeren. Slechts nadat van driessche, uit Brussel, ons met eenige opmerkingen ‘over den toestand des nationalen tooneels’ had bezig gehouden, waren er een paar die het woord opvatteden, om het door den spreker gezegde ook nog van andere zijden te adstruëren; maar dit was ook al. Ik had mij juist van de vrije discussie het meeste genoegen en het meeste nut voorgesteld. Zulks aan een van de beste Congres-leden te kennen gevende, kreeg ik ten antwoord: ‘Waar zou dat heen? Als het woord alleen werd opgevat door menschen bevoegd om te spreken, geef ik u gelijk, maar...’
't Is waar ook, maar ik moet toch zeggen dat, als ik voor het Congres alleen naar Antwerpen ware gegaan, het mij niet zou zijn medegevallen, er genoegzaam niets te hooren, dan eene reeks van kleine voorlezingen, die ik later op mijn dood gemak in de ‘Handelingen’ lezen kan; en waarvan sommige dan ook wel waard zijn, eerst eens gehoord, en daarna nog eens gelezen te worden, b.v. de opmerkingen van van rijswijck: ‘over het staatkundig belang van de handhaving der Nederduitsche taal- en letterkunde’; - van Dr. de jager: ‘over het steeds blijvende belang van de beoefening der middel-Nederlandsche geschriften voor eene grondige beoefening onzer moedertaal’, - en vooral het keurige, uitvoerige, hoogst belangrijke, maar voor eene zoo gemengde vergadering misschien al te uitgewerkte rapport van Prof. de vries, over de werkzaamheden, sedert het vorige Congres verrigt aan het reuzenwerk, het Nederlandsch Woordenboek.

{==625==} {>>pagina-aanduiding<<}

Doch ik zou bijna ontrouw worden aan mijn voornemen om geene drooge optelling te geven van het gesprokene. Van één incident kan ik niet zwijgen, omdat het zoo veel kluchtigs had. waardoor het wezenlijk goede en ware, dat er in lag, of liever, uit kon gehaald worden, minder ingang vond dan het misschien verdiende. Van der voort, boven reeds genoemd, had in zijn stuk, op 't Programma aangekondigd, als: ‘Het Congres - doel en middelen - voorstel’, geen zeer hoog gestemd tafereel opgehangen van 't geen de Congressen tot nog toe hadden uitgewerkt, en ik geloof niet, dat hij magtig ver bezijden de waarheid was, ofschoon hij misschien geen regt genoeg deed aan de opgewekte, verhoogde, levendig gehouden, meer verspreide belangstelling in de zaak, door de Taalcongressen behandeld, en alzoo het indirecte nut welligt te ligt geacht. Maar 't kwam er dan op neder, dat er meer moest en ook kon gedaan worden dan gedaan werd door een Congres, dat om het andere jaar een paar dagen bijeenkwam, en verder dood was als een pier, waarbij mij het ongelukkig maar al te ware: ‘Zij dronken een glas...’ in de gedachten kwam. Hij wilde wel heen naar eene voortdurend bestaande vereeniging - ‘eene doorloopende tentoonstelling’, zoo als mijn nevenman, misschien een schilder, het uitlegde. Iemand, wiens naam mij ontdacht is, en wien ik dus niet in verzoeking ben nog meer uit te kleeden, dan hij op 't Congres al gedaan is, wenschte de discussie over dat voorstel - die, tusschen twee haakjes, zoo als de lezer reeds weet, in 't geheel geen plaats heeft gehad, even weinig als over eenig ander voorstel - tegen den volgenden dag het eerst aan de orde te hebben gesteld, daar het in verband stond met een voorstel, dat hij alsdan wenschte te doen. Nog eene andere vraag, waar met de ontvangen boekgeschenken te blijven, kon, zoo uitte ik, daarbij tevens worden behandeld. Daar er niets meer van viel, waren velen ter goeder trouw met
mij van oordeel, dat den verzoeker den volgenden morgen terstond de gelegenheid zou gegeven worden om zijn voorstel te doen. Dat ware ook ordelijk en overeenkomstig het beslotene; maar, ja wel, zoo menigen Franschman! Er kwam geen woord van in; of de president er niet aan gedacht had; of het ‘bureel’ goedgevonden had die gansche zaak met een

{==626==} {>>pagina-aanduiding<<}
eerbiedig stilzwijgen voorbij te gaan; of men bang was voor de soeperij, die het praten er over kon uitlokken - ik weet het niet. Maar onze man liet zich niet uit den zadel ligten. Hij kwam herhaaldelijk voor den dag met het verzoek om zijn voorstel te mogen doen, en verkreeg dan eindelijk, na veel krabben en bijten: dat hij na de pauze zou aan 't woord komen. Ziedaar hem dan aan het doel van zijne wenschen, op de tribune van 't ‘bureel’. En daar begint me nu die goede man, die 't zeker goed meende, aan eene ellenlange speech, waarvan schering en inslag was: de letterkundige verbroedering tusschen 't Zuiden en Noorden, magtig beleefd, maar magtig wijdloopig, en magtig vervelend. Zelden viel ontmoedigender onthaal aan eenig spreker te beurt; de een lachte, de ander schuifelde, ik ging eene drukproef corrigeren, die ik toevallig in den zak had. En of de voorzitter al aanmerkte: dat slechts voor ingeschreven redevoeringen het woord kon gegeven worden - onze man hield staande: dat hij een voorstel deed, 't welk aanstonds komen zou, en ging voort met zijne speech. ‘Het voorstel! het voorstel!’ klonk het van alle kanten - het zou aanstonds komen. En eindelijk kreeg de arme demosthenes zoo veel naar het hoofd, dat hij zuchtende besloot om zijne overige fraaije zinsneden te slikken - hij moest wel! - en voor den dag te komen met zijn voorstel, waaraan, na al het gebeurde en na de schitterende oratorische nederlaag die hij geleden had, bitter weinig aandacht verleend werd. Het strekte tot het opzetten eener onderneming, waarbij de droogmaking van het Haarlemmer-meer nog slechts het opnemen van een plasje water op tafel is: een algemeen verbond van alle volken van den Neder-Duitschen stam, tot onderzoek, opbouw en bevordering eener gemeenschappelijke taalvorsching en letterkunde, onder protectie van wie weet hoe veel Vorsten en Koningen, enz. Het stoute, reusachtige voorstel schoof
stillekens naar den stapel der overige, om misschien over twee jaren te 's Gravenhage ter sprake te komen - 't geen de lieve hemel mag weten van wien zal afhangen. Hoe het zij, het denkbeeld van eene bestendiging der Congressen, of beter gezegd, van eene permanente commissie, uitvloeisel van 't eene Congres, en het als vertegenwoordigende in dien tusschentijd; belast met de uitvoering van het op 't laatste Congres

{==627==} {>>pagina-aanduiding<<}
beraamde en beslotene; belast voorts met de bewaring van het archief, en met het voorbereiden der volgende bijeenkomst; belast, eindelijk, met toezien, of intusschen iets te doen en te behartigen zij in 't belang der zaak, - zoodanig iets zou, naar 't mij toeschijnt, wel aanbeveling verdienen.
Over de sluiting van het Congres kan ik niets zeggen, om de dood eenvoudige reden, dat zij niet heeft plaats gehad. Wij zijn uiteengegaan, om eene vaderlandsche tafelspreekwijze te gebruiken, als Heidenen en Turken. Wie zich hadden voorgesteld dat althans de voorzitter eene toespraak tot de leden zou hebben gerigt, den dank der vergadering ontvangen, en het Congres vormelijk met hamerslag gesloten - vonden zich teleurgesteld. Toen behandeld was wat behandeld zou worden, legden de amanuensen hunne pennen neder, de secretarissen de hunne, de voorzitter en onder-voorzitter stonden op, verlieten hunne plaatsen, verlieten hunne tribune, en - - uit was de zaak, uitgegaan als eene nachtkaars, tenzij iemand mogt willen beweren, dat alzoo blijkt, dat het vijfde Nederlandsche Taalcongres niet is gesloten, en alzoo nog, in naam, bestaat.
Eene wetenschappelijke vergadering zonder dîner, of, zoo als men het te Antwerpen noemde, banket, is zoo veel als een ei zonder zout, en honderd dingen meer, zonder honderd die er bij behooren. Ik had geene gelegenheid om er heen te gaan, en loop dus geen gevaar om te verraden wat daar is gegeten en gedronken, getoast en gespeecht. De Koningsfeesten van den volgenden dag verdrongen de navraag naar 't vermaak dat der dischgenooten deel was geweest, en 't genot van de kaartjes was het laatste genot dat ons de bijwoning van het vijfde Nederlandsche Taalcongres had opgeleverd.





{==628==} {>>pagina-aanduiding<<}

Eene ontvoering in de zestiende eeuw.

Door P. Duys.

(Vervolg en slot van bl. 604.)

IV.

De hut op de heide.

- Wij zijn te regt - sprak sonnius, toen hij zich voor de deur bevond, en klopte tegen het venster.
Aanstonds werd de deur geopend, en eene oude vrouw, met eene lamp in de hand, die haar goedhartig, eenvoudig gelaat bescheen, stond in den ingang.
- Daar zijn we, catharina! - sprak sonnius.
- Ik wachtte u, Eerwaarde Heer! - was het antwoord. - In den namiddag heb ik uwe boodschap ontvangen. Maar ik ben toch bang om een ketter in mijn huis te nemen - ging zij voort, den handlanger bevreesd aanziende, en toen een kruisteeken makende.
- Laat ons maar binnengaan, en wees gerust! - zeide de geestelijke. - Het is tot behoud van de ketterin, en op bevel der Kerk, en 't zal uwer ziele tot heil gedijen.
- Hij vergist zich zeker in zijn spreken - dacht de goede catharina - 't is immers een ketter, en geene ketterin. Maar wie zou dat lieve, schoone meisje zijn?
- Dan is het goed, Eerwaarde Heer! - hernam catharina. luid, nadat zij hare gedachte voleindigd had - en ik verheug mij, dat ik, arme, waardig ben iets ter eere van de Heilige Kerk te doen. Wie had gedacht, toen ik nog dienstmaagd bij uwe ouders was, en u op den arm droeg, dat gij zulk een groot en heilig man zoudt worden, die het land van ketters zuivert.
- Genoeg, catharina! sluit nu de deur.
Catharina deed wat haar geboden was, en het gezelschap trad nu haar woonkamertje binnen.
Sonnius verzocht catharina hem eene plaats aan te wijzen,

{==629==} {>>pagina-aanduiding<<}
waar hij eenige oogenblikken met het meisje spreken kon. De oude vrouw opende eene deur, en bragt hem met evelijn, die, sedert hare hoop op redding zoo zeer was teleurgesteld, lijdelijk en willeloos deed wat haar geboden werd, in een kamertje, zette de lamp op een tafeltje, en liet hen toen alleen. Sonnius wees het meisje, om plaats te nemen, op een driepootig houten bankje, terwijl hij tegenover haar op een gelijk voorwerp, de eenige stoelen in het armelijk vertrekje, plaats nam.
- Mijne dochter! - sprak hij toen - gij verfoeit mij misschien omdat ik u tegen uwen wil ontvoerd heb?
- Kan ik anders, Heer! - antwoordde zij - daar gij mij en mijne ouders het harte breekt door zulk een ongehoord geweld. Och, laat mij heengaan, ik deed niemand leed: wat nadeels kan mijne vrijheid u aanbrengen?
- Kind! - hernam hij, een vaderlijken toon aannemende - kunt gij het begrijpen, dat iemand uit ijver voor een heilig doel iets kan verrigten, dat hij anders ten sterkste zoude verfoeijen? Geloof mij, ik bedoel slechts uw geluk en dat uwer ouders. Gij zijt op een dwaalweg, mijne dochter! gij hebt u van uwe Heilige Moeder, de Apostolische Kerk, losgescheurd; maar het is uwe schuld niet dat men u zoo heeft opgevoed.
Evelijn gevoelde, nu men hare beginselen aanrandde, iets daarbinnen, dat hare levenskracht deed terugkeeren.
- Heer! - sprak zij - de Kerk van christus is niet uiterlijk; zij is slechts dáár waar men kennis der waarheid en Godvruchtige harten vindt. Zóó heeft men mij geleerd, en ik weet dat dit gegrond is op Gods Woord.
Die bepaalde en vaste tegenspraak, en den vrijmoedigen toon waarop ze geuit werd, scheen sonnius, bij het vóór eenige oogenblikken nog zoo diep geschokte en ontmoedigde meisje, niet verwacht te hebben. Hij fronste even zijne grijze wenkbraauwen.
- Ik weet het, meisje! dat men, helaas! in onze dagen ieder het regt wil toekennen om te beslissen wat de Schrift als waarheid leert. Maar kunt gij u verbeelden dat gij, zwak en onkundig kind, in staat zoudt zijn te oordeelen, en regt hebben zoudt om te verwerpen, wat zoo veel wijze, Godvruchtige mannen, ja, de geheele Christenheid, eeuwen lang heeft geloofd en geëerbiedigd, tot dat de Satan vóór eenige

{==630==} {>>pagina-aanduiding<<}
jaren sommige priesters tot afval heeft verleid. Is het niet vermetel en goddeloos, de Heiligen, de Mis en zoo veel anders te verwerpen, in het geloof waarin uwe voorouders zijn gestorven?
- Gij vergeet, Heer! dat het niet altijd zoo geweest is; dat de Heer christus van die dingen niets heeft geleerd, en er altijd in de Kerk menschen geweest zijn die deze dingen verwierpen. Ik ben maar een onkundig meisje, maar God heeft mij door Zijne genade overtuigd, dat in al deze dingen geen heil is te vinden, en de zaligheid alleen is in christus, den eenigen Middelaar; en in dit geloof wil ik leven en sterven.
Hare gestalte had zich, terwijl zij sprak, vrijmoedig opgerigt, en hare oogen fonkelden.
Sonnius zag haar aan, en had te veel ervaring in zulke gesprekken, om niet te beseffen dat langs dezen weg geene hoop was op de bereiking van zijn doel. Zijn stelsel was: om, naar het voorbeeld van den Kerkvader tertullianus, niet met ketters te twisten.
- Mijne dochter! - zeide hij, en zijn toon klonk gestrenger - ik hoop dat God u de dwaling zal doen inzien, en wil thans niet verder daarover spreken. Maar hebt gij uwe ouders lief?
Al de teederheid in haar hart verhief zich op deze vraag. Zij zag door tranen heen den man aan, in wiens magt zij zich bevond, en riep uit:
- O, méér dan mijn leven! - Ach! waarom rukt gij mij van hen af! Neen - voegde zij er hartstogtelijk bij - God zal het niet gedoogen!
- Gelooft gij niet - hernam hij, zonder op hare ontroering acht te slaan - gelooft gij niet dat het hunne harten zal breken, als zij u voortaan missen, altijd missen zullen in hunne nabijheid, zonder te weten waar gij zijt, wat uw lot is, en zonder hope u ooit weder te zien?
- O, houd op! - riep zij uit - zij zouden het besterven, en ik zou het óók besterven! Maar dat zal niet gebeuren! Zeg mij toch dat dit uw plan niet is! Het zou afschuwelijk zijn! God zou zulk eene wreedheid verhinderen!
- Het zal gebeuren - zeide hij koel - indien gij-zelve het niet vóórkomt. Morgen met het aanbreken van den dag

{==631==} {>>pagina-aanduiding<<}
gaat gij weg, zeer ver weg, naar een klooster, tenzij gij doet wat ik u zeg.
- Ik wil alles doen, wat ik kan, Heer! O, wees slechts niet zóó gruwelijk wreed; zeg slechts wat ik doen moet.
- Hier is schrijfgereedschap - antwoordde hij, en haalde een stuk papier en het verder noodige, dat hij steeds bij zich droeg, uit zijn kleed te voorschijn. - Schrijf dadelijk aan uwen vader, en smeek hem, dat hij doe wat ik beveel; opdat ik u naar huis terugzende. Zeg hem, dat gij anders voor altijd voor hem verloren zijt; doe het in zulke woorden als uw hart u zal ingeven. Hij zal niet in staat zijn uwe smeekingen te weêrstaan, en doen wat ik verlang. Ik acht het dàn niet noodzakelijk u verder te vervoeren; en gij blijft hier verborgen tot hij mijne begeerte heeft volbragt; dan geef ik u uwe vrijheid terug.
- En wat - vroeg zij - moeten mijne ouders doen om mijne vrijheid te koopen? wilt gij geld? Zij zullen het u wel geven, Heer!
Sonnius' barsch gelaat vertoonde een even merkbaren glimlach.
- Ik ben geen roover - antwoordde hij - maar een dienaar Gods, die voor de éénheid en zuiverheid der Kerk strijdt. Dit is het eenige doel van mijn leven, en ik rust niet vóór ik het monster, dat ik bestrijd, zoo ver mijne magt reikt, zal hebben verplet. Uw vader, die eerstdaags van zijne reis terugkomt, moet mij helpen, om de afvalligen, die in uw huis vergaderen, in handen te krijgen.
Evelijn verbleekte.
- Zulk een schandelijk verraad - riep zij schreijende uit - kan mijn vader niet plegen, en daartoe kan en mag ik niet medewerken. Wat vreeselijke schuld zouden wij daardoor op ons geweten laden!
- Ik verklaar u plegtig, en neem God en alle Heiligen tot getuigen, dat ik die schuld op mij neem! Laat u raden, jonge maagd! gij dwaalt. Een priester van hooge jaren, die zelf eens rekenschap bij God zal geven, zweert het u: gij zijt op den weg des verderfs; o, red u-zelve en uwe ouders, en help eene daad volvoeren, waarmede gij den Hemel verdienen kunt.
- Nooit, Heer! liever wil ik sterven! - riep zij met afgrijzen uit.

{==632==} {>>pagina-aanduiding<<}

De toorn vermeesterde sonnius' gemoed. Zijn aangezigt werd gloeijend rood, zijn voorhoofd fronste zich dreigend.
- Verharde ketterin! - riep hij uit - ik deed reeds te véél moeite voor u; ik kon het vooruit weten; zoo hardnekkig zijt gij allen, dit weet ik bij ondervinding. Maar hoor nu wat ik doen zal: ik heb eens aan God en alle Heiligen gezworen, uit al mijne magt de vervloekte leer van den afvalligen monnik van Wittenberg te bestrijden; de Heilige Kerk heeft mij bovendien bijzonder tot die taak geroepen; ik zal alles doen om haar te vervullen; ketterij is de ergste kwaal van het menschdom; geene belangen of smeekingen kunnen mij weêrhouden, mijn werk te volbrengen; al moest het bloed van duizenden stroomen, ik zal haar volbrengen; want beter zou 't zijn het halve menschdom te doen omkomen, dan de pest der ketterij te gedoogen! Ook in uwe stad zal ik doen wat ik vermag. Nu gij niet wilt schrijven, zal uw vader niet zoo ligt in mijn voorstel bewilligen; maar ik zal hem toch door uw gemis daartoe dwingen. Gij kunt nu hier niet blijven; maar gaat morgen op reis, om ver van hier over uwe halsstarrigheid na te denken.
- O, wees barmhartig, Heer! - riep zij uit, en knielde voor den inquisiteur, smeekend de handen tot hem opheffende - gij hebt óók een vader en eene moeder gehad; bij hunne nagedachtenis bezweer ik u, geef mij aan mijne ouders terug, en pleeg de gruwzaamste wreedheid niet!
Zelfs op den verharden sonnius scheen de ontroering en de smeekende uitdrukking op het schoon gelaat der voor hem geknielde weerlooze maagd eenigen indruk te maken. Maar hij onderdrukte die zwakheid, en zijn gelaat, dat zich een oogenblik had verhelderd, hernam weêr zijn koude plooi.
- Wilt gij dan schrijven, zoodanig als ik verlang? - vroeg hij.
Het beeld des door hartzeer verkwijnenden vaders, en dat der wanhopige moeder, traden voor haren geest; het voornemen om te schrijven hechtte zich één oogenblik in hare ziel, doch dra wierp zij het verre van zich.
- Ik kan niet! dàn liever dood! - riep zij uit, de handen wringend.
Sonnius nam de lamp op en verliet het vertrekje, en evelijn, in het duister alleen gebleven, zonk weêr op hare knieën neder, en klaagde haren nood aan God.

{==633==} {>>pagina-aanduiding<<}

De forsche kerel die den wagen had gereden, had voor een plaggenvuur plaats genomen, en sonnius zette zich nu bij hem neder.
- Catharina! - sprak de geestelijke - doe nu het licht uit; men zou ons kunnen nasporen, en het is beter niemand hierheen te lokken.
- Ik ben bang met eenen ketter in het donker te zijn - antwoordde de vrouw beschroomd.
- 't Is toch noodig - hernam sonnius.
Onwillig gehoorzaamde de goede oude, en schoof ver weg van den ruwen handlanger, dien zij nog altijd voor den ketter hield, en die er bij den rooden gloed van het vuur afstootend en spookachtig uitzag.
- Maar, Heer! - fluisterde zij weder - waarom laat gij dat jonge meisje daar alleen?
- Ik wilde niet gaarne - was het antwoord - als hier iemand kwam, hetgeen toch niet onmogelijk is, dat men dan de jonge kettersche bij ons zag.
- Heilige jozef! - riep de oude vrouw thans luide uit, en sloeg verbaasd de handen zamen - dat jonge, mooije gezigtje, zoo onschuldig en bedroefd, is dat de ketterin die gij hier zoudt brengen?
Eer zij van hare verbazing kon bekomen, sprong de voerman op, en sprak fluisterend:
- Men bespiedt ons! ik zag boven het vensterluik een gezigt voor het raam!
En naauwelijks had hij dit gezegd, of er werd op de deur gebonsd.
Catharina vergat hare verbazing, en wilde naar de deur gaan om die te openen, en te zien wie zoo laat aan hare afgelegen woning klopte; maar de priester hield haar terug.
- Blijf hier, catharina! - sprak hij gebiedend - en ga gij - zeide hij tot den voerman - en wijs af wie het ook zijn mogen.
Nogmaals werd het geklop herhaald, en ditmaal zoo hevig, dat de glazen dreunden.
- Open de deur, of wij slaan haar in stukken! - riep eene krachtige stem.
- Hier wonen stille lieden - riep de voerman - die zoo laat geene vreemdelingen binnen laten; uw dreigen zal geen

{==634==} {>>pagina-aanduiding<<}
ernst wezen, want alleen dieven breken met geweld in andermans huis.
Geen antwoord volgde. Het bleef een paar minuten stil. Toen hoorde men die buiten waren rondom het huis loopen; daarop vernam men een geluid als of zij een boom over den grond sleepten. Een oogenblik daarna klonken weêr voetstappen, en onmiddellijk daarop volgde een geweldige schok, die het geheele huisje deed daveren, en de deur kraakte en berstte aan spaanders uiteen. Twee forsche jonge mannen stormden naar binnen.
- Evelijn! waar zijt gij? - riep matthijs, want hij was het met zijn ouderen broeder andries.
- Matthijs! - klonk het uit het kamertje; maar snel schoof sonnius een grendel op de deur, plaatste zich voor tijs, die naar het kamertje wilde van waar hij de dierbare stem hoorde, terwijl de medgezel van sonnius den jongen bierbrouwer tegenhield.
- Terug! kwaaddoeners! die als dieven in huis breekt! - riep sonnius dreigend.
- Ha, hebt gij het gedaan, ellendige! Uit den weg, beul mijner broeders! Die dáár is krijgt gij niet; die behoort aan mij! - Onder deze woorden, meer gebruld dan gesproken, wilde matthijs in het kamertje dringen, en toen sonnius met forsche vuist hem aangreep om hem het naderen te beletten, geraakte hij geheel buiten zich-zelven van woede. Snel greep hij zijn tegenstander bij de keel, en trachtte hem met kracht van zich af te slingeren; doch sonnius liet hem niet los.
De oude catharina, doodelijk verschrikt over het geweld dat zij eenen dienaar der Kerke zag aandoen, liep, alle Heiligen aanroepende, zoo snel zij kon de deur uit.
Te gelijk was de jonge bierbrouwer door den handlanger van sonnius, den stevigen voerman, aangevallen. Tusschen deze ongemeen sterke mannen had eene vreeselijke worsteling plaats. Zij waren elkander in krachten gelijk, maar de brouwer was jonger en vlugger. Toen deze zijn wederpartij, eindelijk, dacht neder te werpen, hield die evenwel stand, en omklemde hem, dat hij gevaar liep te stikken. Het gelukte hem echter zich weêr los te werken, en nu zwichtte, na een hevigen, maar korten strijd, de voerman voor de meerdere behendigheid des jongen brouwers; die hem een slag en schop

{==635==} {>>pagina-aanduiding<<}
toebragt, zóó hevig, dat hij bedwelmd nederzonk. Toen snelde andries naar de deur van het kamertje, en schoof er den grendel af. Evelijn kwam er sidderend en bleek uit te voorschijn Toen zij binnentrad lag ook sonnius ter aarde, en matthijs op hem, met eene knie op zijne borst, en een blinkend wapen in de hand.
- Vloek over u, dat gij uwe hand aan een dienaar Gods durft slaan! - riep de inquisiteur.
- Vloek over u, moordenaar mijner broeders! - schreeuwde matthijs. - Thans zijt gij in mijne magt, tijger in menschengedaante!
- Matthijs! - smeekte evelijn, met gevouwen handen - bezin u! wat wilt gij doen?
- Terug, evelijn! en vrees niet! - sprak de jongeling, die, ontzettend bleek, met het opgeheven staal in de regterhand, in het oog der verschrikte maagd een wrekende engel geleek.
- Priester! - sprak matthijs nu kalm, maar vast - gij zult zweren met een duren eed, dat noch warnersen, noch iemand der zijnen door uw toedoen een haar zal worden gekrenkt. Wilt gij dat?
- Nooit! - antwoordde de inquisiteur.
- Voelt gij dit staal? - hernam matthijs, en zette de punt van het wapen op zijne keel. - Bij mijne zaligheid zweer ik, dat het, als gij dien eed niet zweert, uw leven afsnijdt eer vijf minuten zijn verloopen.
Sonnius voelde het spitse staal zijn vleesch raken, en las in de oogen des jongelings, die, vol haat en afschuw, vast besloten, hem aanstaarden, dat geene keuze hem overbleef dan tusschen dien eed of den dood. Het angstzweet droop van zijn gelaat; de dood waaraan hij zoo velen overgaf, deed hemzelven sidderen, en met bevende lippen kreunde hij:
- Ik zal zweren.
Matthijs zeide den eed hem voor. Bij alle Heiligen, bij het gebeente zijner ouders, bij zijne zaligheid zwoer hij, dat warnersen, noch iemand der zijnen, immer of ooit door hem of door zijn toedoen zouden vervolgd worden.
Toen liet matthijs hem opstaan. Sonnius zonk als vernietigd op een stoel neder.
- En nu, Priester! - sprak de jongeling - als gij alle

{==636==} {>>pagina-aanduiding<<}
vreeze voor Gods geregtigheid hebt uitgeschud, voeg dan, zoo gij durft, den meineed bij het overige. - Dit zeggende nam hij het bevende meisje bij de hand, en ging heen, door zijn broeder gevolgd; aan catharina en den inquisiteur de zorg overlatende voor den handlanger der misdaad, die in een hoek van het vertrek lag te kermen en te vloeken. De jongelingen vonden de paarden waarmede zij gekomen waren, op de plaats waar zij die hadden vastgebonden. Matthijs plaatste evelijn voor zich op zijn ros, zijn broeder beklom het andere, en nog vóór middernacht reden zij Kampen weêr binnen, daar de poortier, dien zij bij hun vertrek hadden ingelicht, de poort voor hen opende. De doodelijk ontruste hillegonde zat met hare zuster handenwringend beurtelings te weeuen en te bidden. Matthijs had eene boodschap achtergelaten, waaruit zij wist dat evelijn was ontvoerd, maar dat hij hoopte haar dien nacht nog terug te brengen. Het huis was de moeder te eng geweest; hoe groot was hare vreugde en aandoening en dank aan God, toen nu het paardengetrappel voor hare deur ophield, en zij naar voren snelde, en evelijn in hare armen zonk!
Aan slapen werd dien nacht niet meer gedacht. Er was, toen men daar veilig bijeen zat, te veel te verhalen van de ijselijke uren die voorbij waren. Wat tusschen matthijs en evelijn op den terugtogt was voorgevallen, weten wij niet; het ros dat hen had gedragen, kou het niet mededeelen, en de bierbrouwer was steeds een eind wegs achtergebleven; maar dit weten wij, dat het aan moeder hillegonde nog denzelfden nacht bekend werd, dat de jongelieden zonder elkander niet gelukkig konden zijn, en dat zij hare hulp verlangden om den vader in hunne wenschen te doen bewilligen.
Maar, vraagt de lezer: hoe was matthijs met den aanslag bekend geworden, en hoe was het hem gelukt de ontvoerde na te sporen?
Wij zijn hem omtrent deze en nog eene en andere bijzonderheid in dit Hoofdstuk inlichting schuldig.
De inquisiteur sonnius strekte somtijds, door zijnen ijver geprikkeld, zijne ketterjagt ook uit buiten het hem aangewezen veld. Na vele jaren arbeids in Gelderland en elders, zoude hij zijn werk de kroon hebben opgezet, als het hem gelukt ware ook in Kampen een grooten slag te slaan. Hij

{==637==} {>>pagina-aanduiding<<}
moest hier, om redenen die wij reeds hebben aangeduid, list toe gebruiken, want openlijk geweld zou door de stedelijke regering zijn tegengewerkt; dies wendde hij zich tot den Prior der Karthuizers, in het naburige Oosterholt, dien hij echter geene opening van zijne plannen gaf, maar slechts mededeelde, dat hij aan de bekeering van het gezin van warnersen, die een steunpilaar der ketterij was, wenschte te arbeiden, en daartoe een getrouw Katholiek noodig had die met den prenter in betrekking stond. De Prior had hem daarin geholpen, zonder iets kwaads te vermoeden. Maar er greep eene omstandigheid plaats waarop hij niet gerekend had. Toen hij met maria in de kerk te Oosterholt sprak, was hij niet met haar alleen geweest. De oude Prior, die, vermoeid van de plegtigheid, een oogenblik in den biechtstoel had zitten rusten, was eerst onwillekeurig, daarna opzettelijk, getuige geweest van dat gesprek. Zijne eenvoudige ziel gruwde van zulk een snood plan. Hij was geen inquisitievriend; zelfs liet hij den Hervormers in sommige punten regt wedervaren, en erkende vele gebreken in zijne Kerk, aan welker beginselen hij overigens met alle trouw was gehecht. Nu had hij wel een korten strijd, of hij sonnius, den man der Kerk, die door haar was uitgezonden om de ketterij uit te roeijen, zoude tegenwerken; maar zijn beter Christelijk gevoel deed hem inzien dat zúlke middelen misdadig waren. Hij zond een vertrouwden bode uit, om naar de betrekkingen van warnersen onderzoek te doen, en, onderrigt van de afwezigheid des prenters, en het vertrouwen dat deze in matthijs stelde, had hij dien eenige regelen schrifts gezonden, waarin hij, zonder zich bekend te maken, hem mededeelde, dat hij wèl zoude doen, dien avond de dochter des prenters uit het huis te verwijderen, daar zij er een groot gevaar liep. Deze waarschuwing was hem echter, door verzuim van den kastelein in
‘den Arend’, waar hij zich met de prentersgezellen bevond, te laat in handen gekomen. Toen hij nu in warnersen's huis kwam en evelijn niet vond, maar vernam dat men van voor de deur een wagen had zien wegrijden, die hem bij navraag aan de poort bleek, den weg naar Zwolle te hebben genomen, was hij naar huis geijld; had zich te paard geworpen; en werd door zijn broeder vergezeld, die hem alleen niet aan het gevaar van dien togt wilde blootstellen. Zoo waren zij, met al den spoed

{==638==} {>>pagina-aanduiding<<}
dien de avond toeliet, den weg naar Zwolle opgereden. Van de geleiders van den vrachtwagen die hen tegenkwam, hoorden zij dat deze een wagen met eene witte huif hadden ontmoet, waaruit zij meenden een flaauwen gil te hebben gehoord, en toen zij, verder, de witte huif van den wagen van sonnius, die niet ver van den weg was blijven staan, hadden bespeurd, waren zij afgestegen, en, den wagen ledig ziende, haastig op het licht in catharina's woning afgegaan. Door zijn broeder opgeheven, had matthijs over het halve vensterluik heen, in het huisje de bij het vuur gezetenen kunnen onderscheiden, en toen hij zich opgemerkt zag, en daarop het licht plotseling werd uitgebluscht, ging zijn vermoeden, dat evelijn hier zijn moest, in zekerheid over. Het verdere weten wij. Slechts van catharina zij nog berigt, dat zij, vroeger dienstmaagd bij de ouders van sonnius, dezen had zien opwassen, en opstijgen van trap tot trap, en ook na het overlijden zijner ouders hem met dezelfde trouw had gediend, tot de ouderdom haar dwong rust te nemen. De ouders hadden haar dat huisje nabij Zwolle gelegateerd, waar zij hare oude dagen sleet met lezen en bidden, altijd sterk gehecht aan, en met diepen eerbied vervuld voor den inquisiteur, die haar nu en dan bezocht, maar thans tot een argeloos werktuig had gemaakt om zijn misdadig plan uit te voeren.

V.

Een blijde avond in treurigen tijd.

Eenige dagen na het voorval met evelijn stapte warnersen, die met een schip van Amsterdam was teruggekomen, zijne woning binnen. Hillegonde en evelijn snelden te gelijk naar hem toe, en omhelsden met een kreet van blijdschap den geliefden echtgenoot en vader; maar evelijn barstte tevens in tranen uit.
- Wat is dat? - sprak de prenter, en drukte zijn geliefd kind vaster aan zich. - Hoe is mijne evelijn zoo ontroerd?
- Ach - zeide hillegonde - wij hadden haar bijna verloren!
Wat zegt gij, vrouw! is zij ziek geweest? - vroeg hij. Hoe beefde hij van angst en schrik, en toorn, terwijl het

{==639==} {>>pagina-aanduiding<<}
meisje het gevaar schetste, waarin zij verkeerd had; hoe dankbaar was hij jegens den kloeken matthijs, toen de moeder in het licht stelde wat de jongeling gedaan had om haar te redden.
Matthijs, die zich in de drukkerij bevond, werd binnengeroepen, en begroette wel hartelijk zijnen meester, doch eenige terughoudende verlegenheid, en zorg over iets dat hem drukte, lag op zijn gelaat, en scheen hem in dit oogenblik van zijne onbevangen openheid en blijhartigheid te berooven. Maar de prenter trad naar hem toe.
- Matthijs! - zeide hij, met vochtige oogen den jongeling hartelijk de hand drukkende - gij hebt méér dan uwe belofte gehouden! Gij hebt mijn grootsten rijkdom mij teruggegeven! Ontvang mijn vurigen, mijn eeuwigen dank!
Tijs was diep getroffen. Hoe gaarne had hij nu gezegd wat hem op het hart lag, maar hij durfde niet, en wilde liever aan hillegonde's invloed zijn levensgeluk toevertrouwen.
Den volgenden dag werd matthijs door zijn meester naar Zallik gezonden om eenige zaken te vereffenen. Des avonds teruggekomen, ging hij naar de keuken, maar werd door de dienstmaagd, geerte, verzocht in de binnenkamer te gaan.
Toen hij binnentrad bleef hij als roerloos staan. Het somber vertrek was verlicht met drie kaarsen, die op de fraaiste koperen kandelaren vrolijk stonden te branden. De porseleinen schotels en borden waren uit de rekken genomen, en stonden op de blinkend gewreven eiken tafel, die bezet was door warnersen, zijne vrouw, hare zuster de weduwe van aspen, die in Kampen een bloeijenden kruidenierswinkel hield, en de ouders en den broeder van matthijs. Allen waren in zondagsgewaad: de vrouwen in fraaije blaauwe en bruine lakensche jakken en gekleurde greinen rokken, de gouden ringen aan de vingers, het opgestreken haar aan de linkerzijde van het hoofd versierd met eene gouden speld; de mannen in hunne beste wambuizen, en de versch gestreken breede kanten kragen om den hals. Evelijn schitterde in haar schoonste zwart fluweelen, met zijden strooken bezette jakje, waarop een net ongeplooid kraagje van Brusselsche kant hagelwit afstak, en waarover een paarsch zijden doekje was omgeslagen, dat hals en boezem bedekte; haar nieuwe fraaije verdegale was van kostbare zijde, en voegde uitnemend bij haar overig gewaad.

{==640==} {>>pagina-aanduiding<<}
Haar glanzend bruin haar was achter op het hoofd in een knoop zamengevlochten. Op haar schoon, thans hevig blozend gelaat lag eene stille innige vreugde; dit was ook het geval met hillegonde. Al de anderen zagen schalksch en vrolijk, en daar hillegonde de oogen hield neêrgeslagen, wist de jongeling niet wat hij van dit alles moest denken.
- Goên avond! - sprak hij, nadat hij zijne verbazing een weinig had bedwongen. - Ik kom hier wel van pas, zoo 't schijnt. Wordt hier feest gevierd? En mijne ouders óók hier?
- Gij kondt niet te beter ure komen - antwoordde de prenter, en wees hem naar een stoel die naast evelijn ledig stond.
Matthijs zette groote oogen op, maar de plaats was hem verre van ongevallig.
- Wat beduidt dit alles? - vroeg hij, doch ontving slechts een vriendelijk lachje tot antwoord.
Nu bleef hem niets over dan te wachten tot het raadsel zou worden opgelost. Hij deed zijnen meester verslag van zijne dien dag te Zallik verrigte zaken. Intusschen werden door hillegonde en geerte schotels met krachtige spijzen opgedragen, en door den huisvader de bekers met wijn gevuld; in het burgergezin een drank slechts bij feestelijke gelegenheden.
Na het gebed, dat, welk feest ook gevierd werd, aan tafel nimmer door warnersen werd nagelaten, en altijd, ook nu, eene bede voor het heil van christus' verdrukte Kerk bevatte, nam de maaltijd een aanvang, onder vele gesprekken, die telkens op de tijdsomstandigheden nederkwamen.
- Is het waar, vriend willemsz! - vroeg de prenter aan matthijs' vader - dat van daag de rogge zoo verbazend goedkoop is geweest? Ik heb het met vele zaken - hij gaf den brouwer glimlagchend een oogwenk - zoo druk gehad, dat ik op niets anders kon acht geven.
- Dan weet gij de heugelijke tijding niet! Er zijn 200 schepen met koorn uit de Oostzee hier te lande gekomen. Er was van daag reeds overvloed op de markt, en certein wordt reeds morgen een brood, dat 15 stuivers kostte, voor 5 stuivers verkocht.
Gode zij dank! - riep hillegonde met gevouwen handen

{==641==} {>>pagina-aanduiding<<}
uit - de nood was hoog gestegen. De mislukte oogst van verleden jaar heeft wat ellende veroorzaakt; des Heeren hand was zwaar over het land! En ging het hier al niet als te Zwolle, waar reeds oproer geweest is om de duurte des broods, toch leed de arme veel. O! wat dank zijn wij niet den Heer schuldig, dat Hij ons van avond ook die blijdschap schenkt!
- Dat zegt gij wel, mijne lieve huisvrouw! - antwoordde de prenter - en wij willen pogen 't Hem te toonen! En - ging hij voort, zich tot willemsz wendende - wat hoort gij van de dievenbende, van de ‘Kinderen van Emmelichem’?
- Ik heb in Zallik vernomen - viel tijs in - dat daar en te Mastenbroek nog gedurig vee in de weide wordt doodgestoken, en dat er ook brandbrieven worden gelegd. Voldoen de landlieden niet aan de eischen van deze bende, dan kunnen zij zeker zijn hunne huizen en schuren in vlammen te zien opgaan.
- Ja, 't baat nog niet veel - zeide willemsz - dat men honderd Jochemsdaalders op 't hoofd van elk dier booswichten stelde, en eenigen het leven op het schavot verloren: de oppersten dier bende kan men maar niet in handen krijgen; 't moet een boos volkje zijn, en de maatregel is wel noodig, dat de dorpelingen, gelijk ze nu beginnen te doen, als ze hen bespeuren, elkander door klokgelui te hulp roepen. Maar wij willen, nu men hen zoo ijverig nazit, hopen hen spoedig te zien verdwijnen.
- Kon men ook maar - zeide warnersen, eenigzins driftig - met klokgelui het volk te wapen roepen tegen de inquisiteurs, waarvoor men in zijn huis niet veilig is; die de edele voorstanders der waarheid christi verbranden; die midden in de stad in huis durven dringen en onze dochters rooven.....
- Och, denk daai in dezen stond niet aan - sprak hillegonde bevredigend.
- Hebt gij u niet beklaagd bij de regering? - vroeg de bierbrouwer.
- Wat zou dat baten! - antwoordde warnersen. - Denkt gij dat Burgemeesteren bij magte zouden zijn om eenen sonnius te bereiken? Geloof dat niet. De Spanjaard is te zeer

{==642==} {>>pagina-aanduiding<<}
een geloofsvervolger om hem niet de hand boven 't hoofd te houden. Neen, wij moeten ons-zelven maar beschermen tegen die ellendige......
- Stil uwen toorn, mijn lieve vriend! - viel hillegonde in, hare hand op zijn arm leggende - en laat ons, nu de Heer onze God zoo genadig ons kind heeft gered, in dit oogenblik slechts dankbaarheid in ons hart gevoelen.
- Ja - hernam hij - mijn hart wordt tot toorn vervoerd, als ik daarover peins. Mijne evelijnke! - ging hij voort, zich tot zijne dochter wendende - als mijn wakkere matthijs en zijn kloeke broeder niet zoo hadden doorgetast, hadt gij, in de plaats van hier, in een klooster te Leuven zitten verkwijnen, of ik had Gods volk moeten verraden, dat nooit gebeurd zou zijn! - Wij hebben matthijs nog niet beloond, meisje! en dat zijn wij toch wel duur verschuldigd.
Evelijn zag voor zich, wangen en hals werden bloedrood, maar zij antwoordde niet.
- Gij antwoordt niet, en schijnt geene voegzame belooning te hebben kunnen verzinnen - ging hij met een glimlach voort. - Doch ik zal het maar voor u doen. Wees zoo goed, matthijs! hier bij mij te komen!
De jongeling rees op, en naderde zijn meester die óók van zijn stoel was opgestaan.
- Evelijn! ook u heb ik noodig - hernam hij, en het meisje naderde schroomvallig.
Toen ontblootte de vader het hoofd, nam evelijn's hand en die van den jongeling.
- Daar, mijn beste jonge vriend! - sprak hij met gevoel - gij die vroom zijt en wakker, die zoo lang en trouw mij diendet, die mijn dierbaar kind hier uit roovershanden ruktet, die, bovendien, haar hart hebt gewonnen - daar hebt gij mijn lieven, mijn dierbaren schat! - en hij legde hunne handen ineen. - Weest gelukkig, mijne kinderen! - ging hij voort, met tranen in de mannelijke oogen. - De Heer geve u in uwen echtstaat betere tijden dan ons; maar wat er ook komt, gij zult het te zamen dragen.
De kloeke, sterke matthijs beefde van blijde verwondering en ontroering; hij hield 's meisjes hand vastgeklemd in de zijne, en moest zich bezinnen, om aan zijn geluk te gelooven. Toen werd zijn gemoed vol, hij sloot evelijn in zijne armen.

{==643==} {>>pagina-aanduiding<<}

- Dank! eeuwige dank, mijn vader! - zeide hij met sidderende stem - o, ik weet den schat te waardeeren dien gij mij geeft!
Evelijn stortte tranen, maar het waren tranen van de diepst gevoelde zaligheid.
Hillegonde, de goede zachtaardige moeder, snikte, en zond eene stille bede ten hemel, dat hunne kinderen vrede mogten hebben op hun pad, en den tijd mogten zien aanbreken, dat zij naar hun geweten den Heer konden dienen. Toen drukte zij beide aan haar hart, en fluisterde hun in, dat zij den vorigen avond alles had in orde gebragt, maar dat de vader reeds veel meer van hunne gevoelens had geraden dan een van allen wist.
Matthijs' ouders - die zich innig verheugden over het geluk van hunnen zoon, wiens neiging hun lang bekend was, en ten hoogsten ingenomen met hunne lieve aanstaande dochter - omhelsden haar hartelijk, en drukten een innigen kus op haar voorhoofd. De hartelijkste gelukwenschen van de naaste betrekkingen bleven niet achter.
De prenter haalde nu eene groote steenen kruik uit eene spint te voorschijn, en vulde op nieuw de bekers met wijn.
Men dronk den verloofden heil toe. Toen wendde warnersen zich tot matthijs' broeder, den jongen bierbrouwer.
- En nu, andries! - zeide hij - wensch ik u het eerst heil, en neem deze occasie te baat om u ons aller vurigsten dank te betuigen voor het groote aandeel dat gij in de redding mijner dochter hebt genomen. Zonder u zouden wij dezen heugelijken stoud niet hebben gevierd. Ofschoon ik voor u geene vergelding heb, zullen mijne vriendschap en dankbaarheid voor u, zoo lang ik leef, niet ophouden.
Bij het ledigen der bekers begon kout en boert, de stille blijdschap weldra in vrolijkheid, die hier wel voegde, te doen overgaan.
Het was voor allen een blijde, schoone avond.
In den herfst werd het huwelijk voltrokken. Matthijs kreeg deel in de zaken van warnersen; doch deze hield ze nog jaren lang op zijn eigen in de boekenwereld met eere bekenden naam. Of sonnius de door een ketter hem afgedwongen gelofte heeft gestand gedaan, weten wij niet, maar wel dat hij in hetzelfde jaar nog het land heeft verlaten; want in den

{==644==} {>>pagina-aanduiding<<}
herfst van 1557 bevond hij zich te Worms, en woonde daar de openlijke Godsdienstgesprekken bij. - De Prior van het klooster op den Sonnenberg leefde nog eenige jaren. Hoewel hij aan zijne Kerk getrouw bleef, dreef toch het grondbeginsel der Hervormers, het geloof aan Gods genade in christus, bij hem boven, en in dat geloof is hij, hoog bedaagd, in stillen vrede ontslapen.
De Hervorming won in Kampen meer en meer veld. Warnersen was door het voorval met zijne dochter zóó verontwaardigd, dat hij vrijmoediger en luider zijne gevoelens uitsprak; doch zijne hillegonde weêrhield hem niet zelden van te groote hevigheid. Haar zacht gestemd gemoed had steeds behoefte aan reine Godsvrucht, vrede en liefde, en verblijdde zich in de stille hoop, dat het daarboven eenmaal meer volkomen zoude worden. Matthijs ijverde als een getrouwe voorstander der nieuwe leer, en steunde haar met woord en daad; ook evelijn gevoelde dikwijls hare geestdrift ontgloeijen voor hetgeen haar Goddelijke waarheid scheen. Voor hevige vervolging bleven zij voortaan lang beveiligd, want Kampens regering, hoezeer de nieuwe leer niet genegen, ijverde voor de rust der stad, en wist nog geruimen tijd binnen hare veste den geest van vervolging te breidelen.

Elizabeth's rozen.

Door A. van Wechel.


Ziet gij die weldadigste vrouw van het land, 
Door armen omringd, en een korf in de hand? 
Elizabeth is het. Van Wartburgs kasteel 
Treedt ze uit, en geeft ieder die hongert zijn deel. 
 
De paadjes en hoovlingen zagen met nijd 
Zoo kwistig haar weldaân den armen gewijd, 
En 't keukenbestuur zag met gramschap en leed, 
't Verlies van zoo menigen kostlijken beet. 

{==645==} {>>pagina-aanduiding<<}

Men blaast het boosaardig den Landgraaf in 't oor, 
En stelt hem haar mildheid zoo ergerlijk voor; 
En spreekt van haar goedheid bedenklijk, alsof 
Het de eer van zijn Huis en het Graafschap betrof. 
 
Graaf loodwijk verbiedt, met hardvochtigen zin, 
Het weldoen aan de eedle en vrome Gravin; 
En zegt, haar bestraffend: ‘Mijn Huis wordt onteerd 
Doordien gij, Vorstinne! met beedlaars verkeert.’ 
 
Zij is hem gehoorzaam, hoe zwaar het haar vall'; 
Zoo lang tot de kreet der behoefte in het dal, 
Herhaald door haar vrouwen, weêrklinkt in het slot: 
Nu volgt ze 't niet langer, maar schendt het verbod. 
 
Zij doet door haar juffers, op heimlijke wijs, 
Den noodigen voorraad vergaren van spijs, 
Vult haastig haar korfje met vleesch en met brood, 
En sluipt door de tuinpoort, ter hulp van den nood. 
 
Dat wordt uit der hoovlingen loerende schaar 
Een eerlooze vleijer met blijdschap gewaar; 
Hij snelt naar den Graaf, en verwringt zijn gelaat 
Schijnheilig, terwijl hij de geefster verraadt. 
 
En lodewijk, gram, na een kort overleg, 
Begaf zich naar buiten, en volgde haar weg, 
En tuurde, met vorschende blikken, door 't dal 
Tot hij haar ontdekte, en ‘te staan’ haar beval. 
 
Elizabeth kende de strengheid haars mans; 
Zij leest in zijn oogen, vol toornigen glans, 
Wat woelt in zijn binnenst', en beeft, en verkleurt, 
En wankelt, en weet niet wat óm haar gebeurt. 
 
Terwijl de Gravinne, met vreeze vervuld, 
Den korf, dien zij draagt, met haar sluijer verhult, 
Bereikt haar de Graaf, met bedreigend gebaar, 
En stamelt in drift: ‘Wat verbergt ge mij daar? 
 
Beken het, ontrouwel 't is vleesch en is brood 
Voor bedelaars, die ik te voên u verbood!’ - 
Zij antwoordt hem blozend, beklemd en bedrukt: 
‘'t Zijn rozen, die 'k straks in den hof heb geplukt.’ 

{==646==} {>>pagina-aanduiding<<}

‘Laat zien dan, die rozen!’ hervatte hij straf, 
En rukte van 't korfje de sluijerwrong af; 
Terwijl de Vorstin, die daar bevende stond, 
In stilte gebeden naar 't hemelhof zond. 
 
En, wonder! daar staat in het korfje ten toon 
Een ruiker van rozen, vol geur en vol schoon: 
De Graaf tast in doornen en kreunt van de smart; 
Maar zachtheid vervangt nu den wrok in zijn hart. 
 
Hij steekt uit den ruiker een roos op zijn hoed, 
En roept: ‘O, mijn gade! blijf immer mij goed! 
Gij zijt zoo meêdoogend en edel daarbij! 
Geen engel des hemels is vromer dan gij!’ 
 
Ontroerd gaat hij heen, op zich-zelven verstoord, 
En rigt tot zijn hofstoet dit waarschuwend woord: 
‘Wie ooit de Vorstin weêr bespiedt en belaagt, 
Diens straf zij een kerker daar 't nimmer in daagt.’ 
 
Elizabeth, toen van haar vreeze hersteld 
En vrij van den last die haar ziel had bekneld, 
Heeft, dankend den Hemel, naar 't dal zich gewend, 
Met laafnis voor honger, en troost voor ellend. 
 
Want toen zij, die vrome vol liefde en geduld, 
In 't korfje weêr zag, pas met rozen gevuld, 
Was 't weder, o, wonder, te hoog voor 't verstand! 
Met kostlijke spijzen gevuld tot den rand. 

(Naar 't Hoogduitsch, van w. gerhard.)

De slaaf en de guaco.

Op een der heetste dagen van het jaar 1681, volgde een slaaf barrevoets de oevers van den Orinoco. Plotseling stond hij stil, en wierp zich, een oogenblik daarna, op zijnen buik, achter den dikken stam van een Indischen vijgenboom. Op eenige schreden afstands had hij eene der geduchtste slangen bespeurd, welker gebroed nog heden het Noordelijke gedeelte van Zuid-Amerika verontrust. Het was geen monsterachtig

{==647==} {>>pagina-aanduiding<<}
beest, geene dier groote slangen bij wier aanblik men door eene huivering wordt aangegrepen; geen dier kolossale schepsels, welke, in hun vaderland, wanneer ze zijn ingeslapen, de gedaante van een boomstam vertoonen: het beest was zoo klein en nietig, dat men had kunnen twijfelen, of het kracht genoeg bezat om eenen kwartel te dooden; maar het was eene gele slang, wier venijn zoo snel werkt, dat drie minuten na het toebrengen der wond de dood reeds volgt.
De slaaf bleef, plat op den grond uitgestrekt, liggen, en had gaarne twintig jaren zijns volgenden levens gegeven, om zich buiten het bereik der vreeselijke vijandin te bevinden. Deze intusschen scheen hem niet bemerkt te hebben. Spiraalsgewijze op zich-zelve rustende, verhief zij boven het gras haren met eene oker- en oranjetint geschakeerden kop; zij scheen met wellust de lucht in te ademen, en bood elk gedeelte haars ligchaams beurtelings aan de stralen der zon. Van het gevaar onkundig, zou men met verrukking het kleine dier aanschouwd hebben, dat zich zoo levendig, teeder en bevallig in zijne natuurlijke bewegingen vertoonde.
Op eens begon de slang zich, als huppelend, her- en derwaarts te bewegen, en maakte daarbij een ligt geraas, gelijkende naar het zachte ruischen van zijde, als die bewogen wordt door den wind.
Een klam zweet brak den slaaf allerzijds uit. Spoedig vernam hij een ander, zwaarder gerucht. Hij merkte dat het gras heviger bewogen werd. ‘Mijne laatste ure is geslagen!’ dacht hij, en in zijne wanhoop denkende aan eene poging om zijn leven te redden, waagde hij het zijn hoofd op te beuren. Daar vervulde een onverwacht schouwspel eensklaps hem met verwondering en innige vreugde. De Hooge Geest van Afrika's verzengde vlakten had, zoo dacht hij, een blik van mededoogen op hem geworpen....de slang was met een vogel in gevecht geraakt.
De slaaf zag nu dat hij-zelf geheel buiten het spel was: hij wilde opstaan, en zich op de vlugt begeven, maar bemerkte dat de slang reeds veel van hare kracht verloren had. De nieuwsgierigheid, of de weetgierigheid hield hem nu aan zijne plaats geboeid: hij wilde den uitslag van het ongewone gevecht afwachten.

{==648==} {>>pagina-aanduiding<<}

De strijd was verbitterd en woedend. Onder prachtvolle vederen bewoog de vogel zijne scherpe klaauwen, en zijne dunne, spitse neb bragt de slang diepe wonden toe. De slang verschool zich nu eens kruipend onder het gras, doorkliefde dan weder springend de lucht in alle rigtingen, en dompelde zich zelfs in den stroom, om aan haren doodvijand te ontkomen; maar onder het gras, in de lucht, en tot in het water, overal ontmoette zij dien, en de strijd werd telkens met vernieuwde woede voortgezet.
De vogel evenwel scheen van tijd tot tijd aan zijne tegenpartij eene soort van wapenstilstand te vergunnen; hij verliet haar dan, en vloog naar een naburigen struik. Daar pikte hij eenige bladeren en schorsdeeltjes, die hij haastig inzwolg, maar keerde dan naar de plaats van het gevecht terug, om zijne vijandin op nieuw aan te vallen.
De slaaf was opgestaan, wachtende naar het einde van dit ongemeene schouwspel; eindelijk kroop de slang zieltogend voort, maar de vogel, niettegenstaande zijn ligchaam geheel bebloed en verscheurd was, scheen nog vol moed. Een oogenblik daarna lag de slang levenloos op het gras uitgestrekt. De vogel, door de inspanning om haar te overwinnen, uitgeput, scheen zelf ook zijn einde nabij: hij sleepte zich met sidderende vleugels voort, en zijn hoorbaar hijgen verkondigde een staat van doodelijke afmatting; maar dat alles was van slechts korten duur: hij bereikte weder den struik, pikte op nieuw gretig in de bladeren en de schors, schudde zijne vleugels, keerde naar het slagveld terug, zette zich eene wijle zegepralend op het lijk der verslagene, bragt met de neb zijne verwarde vederen weder in orde, steeg toen krijschend op, en rigtte zijne vlugt naar het Oosten.

Eenige weken na dit voorval had eene zonderlinge en belangwekkende mare de inwoners van Caracas op de been gebragt. Oud en jong, rijk en arm, alles stroomde naar de ruime marktplaats. Uit alle omliggende steden en dorpen waren de menschen in menigte zaâmgekomen. Het marktplein, rondom met trapsgewijs opgaande zitbanken voorzien, geleek naar het worstelperk voor de stierengevechten te Madrid, of naar de renbanen waar de oude Grieken zich onder-
{==649==} {>>pagina-aanduiding<<}
ling oefenden. Het volk zat weldra digt op elkander gepakt, en haakte met brandend ongeduld naar het beloofde schouwspel. Naast de tribune des Spaanschen landvoogds, voerde de muzijk van het krijgsvolk nationale stukken uit.
De landvoogd verscheen, en het werd stil onder de woelige menigte. Nu verscheen op het vlak dat voor de vertooning was opengelaten, een man, die voor zich uit met de eene hand eene ton rolde, en eene zak in de andere droeg, en midden op het plein staan bleef. Het was de slaaf van de oevers des Orinoco's.
Hij boog zich eerbiedig voor den landvoogd, en groette daarna driemaal de vergaderde menigte, naar de wijze onzer tooneelspelers, opende toen de ton, en haalde er eene slang uit. Dat was de goedaardige slang; getrouwe bewoonster der binnenplaatsen, groote vriendin van het gevogelte, en ongelukkige speelbal van kinderen. De vergadering lachte, en de slaaf wierp deze slang met verachtende gebaren van zich af.
Hij opende weder de ton, en trok er eene slang uit, wier beet den dood niet ten gevolge kan hebben, maar toch pijnlijke smart veroorzaakt. De menigte lachte niet meer; want de slaaf ontblootte zijn regterarm, en plaatste er den kop der slang op, en het bloed vloeide; maar zoo ras hij gebeten was, plaatste hij de slang weêr in de ton, en opende den zak, die nu bleek met bladeren gevuld te zijn, en nam eene kleine hoeveelheid van die bladeren, en at ze op.
Toen opende hij weder de ton, en nam er eene slang uit, wier gezigt de menigte met schrik vervulde; want de beet van deze slang veroorzaakte een snellen, onvermijdelijken dood. De slaaf hitste het dier aan, bood het zijn linkerarm, en toonde den aanschouweren eene dubbele wond. Terwijl er een gemor van ontroering en angstige verwachting uit de menigte oprees, borg de slaaf weêr met kalmte het gevaarlijke dier, en at weêr eene hoeveelheid van de door hem meêgebragte bladeren.
Nu gaf hij door teekenen te kennen dat hij zich aan de gevaarlijkste van alle slangen zou blootstellen. Eene plegtige stilte toonde de belangstelling aan, die uit wetenschappelijke weetgierigheid bij den een, uit bloote nieuwsgierigheid bij den ander, uit angst of mededoogen bij derden, onder de menigte bestond. De arme slaaf, dit had men reeds gezien, was in 't bezit van een onwaardeerbaar geheim, om

{==650==} {>>pagina-aanduiding<<}
het venijn der slangen schadeloos te maken. Geen wonder, als ook hij het gewigt gevoelde, dat hij door verstand en moed, door op te merken, en de waarheid zijner opmerking, met gevaar van het leven, aan zich-zelven te beproeven, voor de menschheid verkregen had. Nog gebogen onder 't juk der slavernij, veroordeeld als hij was om beheerscht te worden door harde meesters, en niet veel hooger geschat dan het redelooze vee, heerschte hij in dit oogenblik over al de duizenden, zoo wel aanzienlijken als geringen, wier blikken strak en star op hem gevestigd waren, en elke zijner bewegingen volgden.
Daar opende hij weder zijne ton en vertoonde nu aan het verbaasde en ontstelde volk de geduchtste slang der Orinocogewesten: de gele slang, wier beet tot dus verre in een paar minuten den dood ten gevolge had. Hij hield het venijnige dier bij den kop, zoodat het hem geene wonde kon toebrengen; maar toen hij zeker was dat ál de aanschouwers de slang hadden herkend, ontblootte hij zijne borst, at weêr eene hoeveelheid van de meêgebragte bladeren, en hitste nu de slang aan, en plaatste haar digt bij zijn hart, en ontving daar den steek van het vóór dezen immer doodend gedrocht. Toen dit gebeurde, gingen er kreten en gillen van ontzetting uit de menigte op; doch de slaaf wierp de slang weêr in zijne ton, en trad toen langs de banken het plein rond, om elk te overtuigen, dat het venijn op hem geene uitwerking had. De grootsche openbaring van het weldadig natuurgeheim, dat hij ontdekt had, was geschied, en door schrikbarende proeven boven allen twijfel verheven.
De stilte bleef nog eene wijle heerschen; het was als of elk der aanwezigen door de verafschuwde slang onder het hart ware geraakt. Maar toen men zag dat de slaaf niet nederstortte, maar op het plein bleef rondgaan, werd de menigte van lieverlede luidruchtiger, en gaf door herhaalde toejuiching blijken, dat het die openbaring begreep en erkende, en inzag dat het venijn der slangen had opgehouden doodelijk te zijn voor hen die het middel kenden, dat de arme slaaf, nu weldoener der menschheid, gebruikt had om zich te beveiligen.
Een geheel uur verliep, en de slaaf, die zich op zijne ton had gezet, zat daar in volle levenskracht. Nu deed de landvoogd hem naderen, en vroeg hem naar zijn geheim. Toen

{==651==} {>>pagina-aanduiding<<}
toonde hij de bladeren. En toen, zoo als hij voorzien had, de landvoogd ook vroeg: hoe hij met de kracht dier bladeren was bekend geworden? - zeide hij dat niet alleen, maar keerde naar zijne ton terug, en haalde er andermaal eene gele slang uit, maar nam ook uit een afgesloten vakje der ton haren doodvijand: een vogel met spitsen bek, door hem gevangen en gekortwiekt, en die zoo ras hij de slang in het oog kreeg, op haar aanviel met al de woede van ingeschapen, onverzoenlijken haat. Het geheele volk was nu getuige van den strijd, dien de slaaf had bijgewoond, en waaruit hij zulk eene nuttige les had getrokken. De vogel verliet nu, gelijk toen, bij wijlen zijne prooi, om van de bladeren te eten, en rustte niet voor de slang was gedood.
Aldus werd eene der heilzaamste ontdekkingen door een slaaf gedaan, met moed en volharding onderzocht, en, toen hij zeker was van zijne zaak, grootmoedig aan de menschheid bekend gemaakt. Voortaan telde de Nieuwe Wereld een geesel minder.
De landvoogd rees van zijnen zetel op, verklaarde den slaaf, in naam des Konings, vrij, en verzekerde hem een aanzienlijk jaarlijksch inkomen. Vervolgens aan het struikgewas, welks heilzame eigenschappen zoo wonderbaarlijk waren ontdekt, den naam des vogels gevende die ze geopenbaard had, noemde hij 't: guaco.
Tegenwoordig vindt men de bladeren van den guaco op alle tafels der bewoners van de Orinoco-gewesten. Vooral de landlieden maken er een gezet gebruik van, en beveiligen zich daardoor tegen den beet der gele slang; vroeger voor hen de gevaarlijkste van alle diersoorten.





Naar land!

Een lied des ouderdoms.

Door Johs Hk. Jonckers.


Naar Land, naar Land! 
Van 't hobblen op de baren 
Ben ik zoo moede en zoo mat. 
Kom, voor 't lest nog eens krachtig den roeispaan gevat, 
En daar ginder de branding doorvaren - 
Dan anker, mijn bootjen, aan 't strand! 

{==652==} {>>pagina-aanduiding<<}

Naar Land, naar Land! 
Verguld van zonnestralen 
Was soms wel de gladde vloed - 
Maar 'k heb stormen en klippen en kolken ontmoet - 
Zoo 'k gered weder adem mogt halen, 
't Was hulpe van magtiger Hand. 
 
Naar Land, naar Land! 
'k Voer af met blonde lokken - 
Nu zijn ze zoo grijs en ijl. 
Lang gebluscht is des oogappels vurige pijl, 
En de rugspier is krom mij getrokken, 
En ontwricht is der knieën band. 
 
Naar Land, naar Land! 
Met talrijke gespelen 
Begon ik de levensvaart. 
'k Zag hun bootjens gezellig rondom mij geschaard, 
'k Zag in golfslag en stilte hen deelen - 
Thans zijn zij reeds aan d' oeverkant. 
 
Naar Land, naar Land! 
Vader! Uw kind wil rusten, 
Rusten naar ligchaam en geest. 
Sterk nog eenmaal den arm, zóó verstramd en ontpeesd - 
Mijn dierbren wenken aan gindsche kusten - 
Naar Land hijgt mij 't harte - naar Land! 
 
Heteren, Junij 1851. 


Tot bladvulling.

Sadi, een Perzische wijze, zat eens des avonds in het lezen van den Koran verdiept. Toen hij opzag waren twee van zijne drie zonen ingeslapen. De derde, echter, waakte, en zeide met zelfbehagen: ‘Zie, vader! wat slapen zij; maar ik bid.’ Met zachten ernst antwoordde sadi: ‘Het is toch nog beter te slapen, mijn zoon! dan op 't geen men doet zich te verhoovaardigen.’


{==653==} {>>pagina-aanduiding<<}

Mengelwerk.





Antikritiek. (*)

In de Groninger Courant van den 18den Augustus 11. heeft een ongenoemd Schrijver, in een artikel dat, op twee na (beleefdheid en onvoorbarigheid), alle mogelijke voortreffelijkheden in zich vereenigt, hare lezers onderhouden over hetgeen er staat in mijne aanteekeningen over het eiland Ceram: ‘dat de casuaris geene maag heeft’. (†) De wijze waarop dat geschied is, had niet grappiger kunnen zijn, en toch is 't artikel meteen zóó aandoenlijk, dat het mij niet zou verwonderen, wanneer van ieder tweetal lezers de een er bij uitproestte van lagchen, en de ander wegsmolt in tranen. De weergâlooze Steller van dat aardige ding, die de partij heeft opgevat voor een stom dier, hetwelk nooit tijdschriften of couranten te lezen krijgt, heeft in alle opzigten volmaakt gelijk. Het grenst aan laster, wanneer men zegt dat de casuaris geene maag heeft. Als dat geloofd wierd, zou het arme beest aan de wangunst en nijd van millioenen broodschrijvers worden blootgesteld. De casuaris heeft wel degelijk eene maag, en wel zulk eene ferme, alles verduwende of verdurende maag, dat ik mijne dankbaarheid aan den man, die zoo grootmoedig voor het beest in de bres springt, niet beter weet aan den dag te leggen, dan door hem-zelven eene casuaris-maag toe te wenschen. Maar hij is niet op de hoogte als hij zegt: dat ik het ben die het dier zoo gelasterd heeft. Ik heb in cuvier's ‘Regne Animal’ gelezen: ‘Le casuar à casque (dat is die van Ceram) manque d'estomac intermédiaire’, en dat deed mij schrijven: ‘noch volkomen maag heeft’. Wie niet wijzer is dan cuvier, zal dat, geloof ik, zoo erg
misdadig niet vinden,

{==654==} {>>pagina-aanduiding<<}
en dat het woordje ‘volkomen’ is weggeraakt; daar heb ik part noch deel aan. Als de casuaris-advocaat de zaak aan een geregtelijk onderzoek onderwierp, zou hem,waarschijnlijk, blijken, dat, bij vergissing, de zetter 't overgeslagen, en de corrector dat niet opgemerkt heeft. Aan opzet is hier niet te denken; - of de zetter moest óók eene soort van casuarismaag hebben, en, alle magen naar de zijne beoordeelende, eene onvolkomen maag voor eene onmogelijkheid houden! - In dát geval (want de zetters willen ook wel eens verbeteren wat hun niet goed schijnt) kan hij 't woordje ‘volkomen’ hebben weggelaten in vóórbedachten rade, en als dát zoo is, weet ik niet wat er van hem worden moet; - tenzij de advocaat, even als ik, genade voor regt late gaan.
Intusschen dank ik hem (namelijk den casuaris-advocaat) dat hij de goedheid heeft gehad mij aanleiding te geven tot deze Antikritiek, en tot het vriendelijk verzoek aan den lezer:
1o. om, op bl. 474 van het Mengelwerk in het bovengemelde Nommer van dit Tijdschrift, in regel 2, v.b., voor: ‘noch maag’, te lezen: noch volkomen maag; en in regel 12, v.b., voor: ‘niet digt bij’, te lezen: niet digt voor.
2o. Om als hij weder, in dit of een ander Tijdschrift, een gedeelte vindt mijner aanteekeningen over onze Oost-Indische bezittingen, en weder een van mijne hartelijke vrienden (want daar houd ik den casuaris-advocaat voor) mij Professor wil maken in deze of gene wetenschap, of althans aan mijn werk dezelfde waarde toeschijft als aan dat van Hoogleeraren, of leeraren bij onze Akademiën, alsdan te bedenken, dat het niet mijne schuld is, wanneer overdreven genegenheid mij of mijn werk zoo hoog verheft. Al wat ik met het inzenden van mijne aanteekeningen bedoel, is eenvoudig om die gedeelten onzer schoone en rijke Overzeesche bezittingen waar ik gewoond, of die ik doorreisd heb, zoo 't wezen kan, in het moederland nog wat meer, of meer algemeen bekend te maken, dan ze reeds zijn. Daarbij onderwijs te geven in wetenschappen buiten mijn vak, heeft nooit in mijn plan kunnen liggen. De natuurlijke historie inzonderheid laat ik gaarne geheel over alleen aan den Schrijver in de Groninger Courant, die mijn vol vertrouwen daarin heeft verworven. Hij heeft haar, door zijn artikel over den casuaris, eene groote dienst bewezen, die ik hoop, dat nooit vergeten moge worden, en waarvan hij

{==655==} {>>pagina-aanduiding<<}
altijd deze Antikritiek tot een onloochenbaar bewijs kan overleggen. Door hem alleen heeft de casuaris zoo spoedig de maag teruggekregen, die hem eene wijle was ontnomen, en zonder welke er in dit ondermaansche geen rust of duur zou wezen voor dat aardige dier.

Nijmegen, den 26sten September 1856.
j.b.j. van doren.




De Wittiana.

Door Dr. G.D.J. Schotel.

3.

Schilderij ter gedachtenis van de overwinning bij Chattam.

Toen de Ruwaard van Putten, Burgemeester van Dordrecht, den 17den September 1667 van ‘de Engelsche expeditie’ te Dordrecht terugkwam, werd hij feestelijk ontvangen. ‘Wanneer’ - lezen wij in godewyck's Ms. Beschryv. dier stad - ‘sijn Ed. met het yacht, 't welck deftigh gemonteerd was, met sijn andere byhebbende yachten de stadt begon te naderen, wierden thien groote metaelstucken gelost, die op 't Groote-Hooft stonden, met 250 muskettiers cierlyk gemonteerd, genomen uyt de elff vaendelen, die braeff in batailje stonden, hebben lustich onder 't canon met de musketten vuer gegeven. De stucken werden drymael gelost, de trompetten bliesen, en daer was een groot gejuych en vrolykheit by vele menschen, omdat de victorie de vrede verhaest heeft. Als sijn Ed. uyt het yacht tradt op het Groote-Hooft, alwaer hy van de Magistraet verwacht wierdt, die hem congratuleerde over de victorie, was er sulck een gedrangh van volck, dat men de stract niet en conde gebruycken. Sijn Ed. wierdt geaccompagneert van de Magistraet tot aen sijn logement, en wert aldaer verwelcomt van sijne familie en bloetvrienden.’ Denzelfden avond was de stad geïllumineerd, brandde men pektonnen, en des anderen daags werd in de Engelsche kerk eene Oratio in honorem

{==656==} {>>pagina-aanduiding<<}
c. witth gehouden. Petrus godewyck, lambert van den bosch, willem de beveren, j. oudaan, barth. abba, l. van de roer, en vele anderen, vervaardigden bij die gelegenheid Welkomstgroeten en Lofdichten. Deze was echter de eenigste eer niet, die hem van wege de stad te beurt viel. Reeds den 30sten Julij 1667 had de Oud-Raad, op voorstel van den Burgemeester Mr. hugo repelaer, het volgende besluit genomen: ‘Tot gedagtenisse van de heroïque daden, wijsheyd, voorsigtigheyd ende courageuse conduites van den Heer cornelis de witt, regerende Burgemeester deser stad, als haer Hog. Mog. gedeputeerde op 's lands vloote in de heerlycke victorie, den 20, 21, 22 en 23 Junij onder Gods genadigen zegen op het Ryck ende de capitaalste schepen van Engeland bevogten, ‘een tafereel te doen schilderen, ende in de groote saal op te hangen, behelsende het contrefeytsel van den Heer de witt, mitsgaders d'attaque op het fort van Cheyrenesse en de veroveringe van 't selve; het veroveren, ruïneren ende verbranden van de schepen omtrent Chattam ende op de riviere Rochester c.a., invoege als het selve op het cierlykste ende bequaemste sal werden geordonneert, met een korte en bondige inscriptie ofte vers ter materie dienende, en ten dien eynde Heeren Commissarissen uit 't midden van 't gerecht gecommitteert.’
De vervaardiging dezer schilderij werd opgedragen aan jan de baan, die er drie jaren over arbeidde. Eerst den 3den Junij 1670 werd in den Oud-Raad ‘de inscriptie van het exploict op Chattam’ (o.a. in het Latijn en Nederduitsch te vinden in Het derde Deel van 't swart Toneel-Gordijn opgeschoven voor de Heeren Gebroederen kornelis en jan de witt. Anno 1678, bl. 20 en volgg.) ‘gearresteerd’, en in Tresor. Reken. van dat jaar vindt men de volgende posten: ‘Bet. jan en matthys payen, over 't vergulden van de lijst tot de schilderij van den Ed. Heer cszn. de witt, Oud-Burgemeester dezer stede, Ruward van Putten, 450 ℒ. Bet. aan pieter de bruyn en henrick de jong over 't snyden van den lijst tot de schilderye, die ter eere van de Hr. Ruward van Putten te gedachtenisse is gemaect van 't heerelyck oorlogsfeyt over sijn beleyt op de Riviere van Chattam, 195 ℒ.’ Toen deze schilderij op de groote zaal van het stadhuis was opgehangen, werden er lofdichten, o.a. door a. van overbeke, david van

{==657==} {>>pagina-aanduiding<<}
hoogstraten, en andere Dichters, op vervaardigd. Het is bekend dat het Dortsche graauw haar in het oproer van 1672 verscheurde. De brokken werden echter later, toen romein de hooghe haar in plaat zou brengen, door houbraken van de plunderaars voor weinig geld gekocht, of aan hen onfutseld, bij elkander gevoegd en daarnaar eene schets vervaardigd. Behalve deze schilderij was er nog een modèl van, dat later in bezit van den Heer pompe van meerdervoort kwam. Het is naar dit modèl dat a. schouwman de teekening vervaardigde, die door fokke gegraveerd werd, en bij wagenaar, Vad. Hist., D. XIII, voorkomt. Deze schilderij was eene der oorzaken van den oorlog tegen karel II (*). Volgens bilderdijk, Geschied. des Vaderl., D. IX, bl. 181, was zij ‘jammerlijk geordonneerd, misteekend en even slecht gekleurd’. Waar de stukken van de origineele en de modèlschilderij zijn, is onbekend; doch bij Mevrouw de douairière hoogh, geb. de witt, te Dordrecht, bevindt zich de gouden kop, in 't hol van welks deksel men leest: ‘Extract compendieus, den 2 Julij 1667. Op 't geproponeerde van de Heeren G. Raden, en by Staten goet gevonden, dat aan Heer cornelis de witt als Gevolmagde van den Staat op 's Lants vlote, gedirigeert en uytgevoert hebbende het fameus exploict van den 21, 22 en 23 Julij 1667, op de riviere van London en van Rochester in 't werk gestelt, vereert sal worden een goude kop, daer op 't voorsz. exploict uytgebeelt zy, en dat tot een Gedenkteecken
in zijne Familie, en voor de posteriteyt. Accordeert in substancie met de Resolutie van de Staten, herb. van beaumont.’
Even als op de schilderij, bestaan er vele Engelsche en Nederduitsche gedichten op dezen kop, zoo als van andreas colvius, henricus francken, antonides van der goes, r. paget, en anderen.





{==658==} {>>pagina-aanduiding<<}

Kinderen - schatten.

Door J.W. Regt.

De voorwerpen die ons omringen hebben geene volstrekte, maar eene betrekkelijke waarde. Wij schatten hen hooger of lager, naar gelang wij meenen dat zij in staat zijn onzen levenstoestand aangenamer of onaangenamer te maken.
Het denkbeeld dat wij van geluk vormen, is daarom van den meesten invloed op hunne waardeering. Zoeken wij dat geluk buiten ons-zelven in de zinnelijke wereld, dan is het gemakkelijk te begrijpen dat de stoffelijke goederen dezer aarde hooger bij ons staan aangeteekend, dan wanneer wij het geluk in ons-zelven en de zedelijke wereld trachten te vinden. Van daar het verschijnsel, dat de eene mensch met rijkdom, eer en aanzien dweept, en de andere, als waren die louter beuzelingen, daarmede den spot drijft.
De vraag is dan wel niet ongewoon: of er onder al de zinnelijke voorwerpen geene gevonden worden die wij als wezenlijke schatten hebben aan te merken? En hierop geloof ik bevestigend te mogen antwoorden.
Voor mijne verbeelding staan voorwerpen waaromtrent de meening noch van den overdreven zinnelijke, noch van den wijze en verstandige verschilt; voorwerpen die voor hen allen even begeerlijk en aantrekkelijk zijn; voorwerpen, in één woord, die zoo veel waardij voor hen bezitten, dat zij die als de appels hunner oogen beminnen.
Behoef ik mij nader te verklaren, wanneer ik kinderen bedoel, die teedere lievelingen, voor wie onze boezem jaagt, - ons hart klopt, - ons bloed bruist? Kinderen, - die wij voor geen geld ter wereld zouden willen missen; maar waarvoor wij alles veil hebben: ons geluk, ons genoegen, ons leven? Inderdaad, ik geloof geene tegenspraak te zullen ontmoeten, indien ik hen onwaardeerbare schatten noem; en mogt het geval plaats hebben, dat wij nog niet sterk genoeg in de overtuiging daarvan deelden, zoo vlei ik mij, dat mijn opstel zal kunnen bijdragen om ons daarin meer te bevestigen, ver-
{==659==} {>>pagina-aanduiding<<}
mits ik voornemens ben de uitgesproken stelling opzettelijk voor u te behandelen.
Tweeledig zal ik te werk gaan. Eerst treed ik in eenige beschouwingen, om u te doen zien dat kinderen kostelijke schatten zijn. Daarna trek ik uit deze voorstelling eenige drangredenen, om ons die schatten op den juisten prijs te doen stellen.

Door schatten verstaan wij in het algemeen zulke goederen of bezittingen waaraan wij boven andere eene uitstekende waarde toekennen. Een aantal dingen begrijpt men daaronder, doch wij kunnen die misschien best onder drie hoofdsoorten rangschikken, namelijk: kapitalen, kleinoodiën en kostbaarheden. Laat ons zien, of deze drieërlei benaming ook op kinderen toepasselijk is.
Noemden wij allereerst kapitalen, dan denken wij wel bovenal aan geldsommen, maar toch ook aan al zulke goederen, hetzij roerende, hetzij onroerende, welke den graad van iemands fortuin aanduiden.
Door kapitalen hebben wij gewigt en beteekenis in de maatschappij; zij stellen ons in staat tot velerlei ondernemingen; wèl aangelegd, verschaffen zij ons winsten, als zoo vele hulpbronnen om rijkelijk te genieten. Kortom: kapitalen zijn de magtige hefboomen, die ons in de hoogte voeren; de locomotieven, die ons op den spoorweg des levens vooruittrekken; de telegraphen-draden, die ons met ieder in verbinding stellen; zij zijn de afgoden van velen, maar de spooksels van slechts weinigen.
Het ligt niet in mijn plan, u de werkelijke of ingebeelde waarde dier kapitalen voor den redelijken, zedelijken en godsdienstigen mensch te betoogen. Ik wil niet nagaan van wat aard het genot is, dat zij aanbrengen; nog minder behaagt het mij, den luister te ontleden, waarmede hun bezit den eigenaar doet pralen. Maar ik roep kinderen voor uwe aandacht, en hetzij gij die als lagchende lenterozen op hun leger ziet sluimeren, hetzij gij die als dartele vlinders om u heen ziet zweven, of als schuldelooze engelen hunne gebeden hoort stamelen, altijd zullen zij u voorkomen als kapitalen van den edelsten en voortreffelijksten aard.
Zegt het mij, vaders en moeders! of uwe kinderen geene rijke en onuitputtelijke bronnen van genoegens voor u doen

{==660==} {>>pagina-aanduiding<<}
vloeijen? Zijt gij niet rijker dan de Vorst op zijnen troon, als gij uw bescheiden deel met een dankbaar en tevreden kroost geniet? Waar vindt gij zoo veel belangstelling, zoo veel teederheid en liefde als te midden uwer spruiten? Is de huiselijke kring niet dáárom het aantrekkelijkst voor u, dewijl gij er méér dan elders eene vriendschap van den echten stempel ondervindt? In uwe kinderen vindt gij u zelven weder; en gelijk uw persoon, van alles wat zich op de wereld bevindt, het hoogst in uwe schatting staat, zoo moet ook volgen, dat zij, die de beeldtenissen, of laat ik liever zeggen: de afdruksels van uw wezen zijn, voor u de grootste waarde moeten bezitten. Goud noch zilver kunnen als schatten met hen vergeleken worden. Kinderen zijn in waarheid onschatbare kapitalen. Wij zeggen het vondel na:

Der kindren wakkere oogen zijn 
De spiegels en het kristallijn, 
Waerin der ouderen gelaet 
En schijn en aenschijn voor ons staet. 
't Zijn onverzierde schilderyen, 
En verwen, die ons hart verblyen. 

Doch niet alleen om de genoegens die zij verschaffen, ook om de voordeelen die zij opleveren, verdienen de kinderen kapitalen geheeten te worden. Wij denken hier echter niet zoo zeer aan stoffelijke dan wel zedelijke voordeelen. Toch zou het niet moeijelijk vallen te bewijzen: dat het bezit van kinderen kan medewerken om onze uiterlijke levensomstandigheden te verbeteren.
Orde, spaarzaamheid en werkzaamheid, die belangrijke middelen om ons tijdelijken voorspoed te bezorgen, hoe menig is daaraan eerst beginnen te denken, sedert God hem kinderen schonk. De oude opmerking, dat kinderen een verborgen zegen aanbrengen, mag zij wel zoo ligtzinnig weggecijferd worden als velen zich durven onderstaan? Hoe komt het dan, dat, bij vermeerdering onzer gezinnen, toch het dagelijksch brood toereikend blijft om allen te voeden? Verklaart het, hoe zelfs in dagen van kommer en druk, de voorraad blijft strekken, indien gij niet aanneemt dat Hij die in elia's tijd het meel in de kruik en de olie in de flesch vermenigvuldigde, ook in onze huizen doet wat ons eindig en beperkt verstand niet

{==661==} {>>pagina-aanduiding<<}
kan bevatten. Die het geschrei der jonge raven hoort, let ook op de stamelende beden onzer kinderen, en onzigtbaar als Zijn wezen is, zijn ook de zegeningen die Hij ter wille onzer lievelingen over onze hoofden uitstort.
Willen wij het dan niet ontkennen dat kinderen tot verbetering van onzen uiterlijken levenstoestand bijdragen, nog minder zullen wij tegenspreken dat zij voordeelig op onzen innerlijken zielstoestand werken.
In den kring van kinderen zijn wij als in eene oefenschool geplaatst, waar wij al de deugden in beoefening kunnen brengen, welke van ons gevorderd worden om in de juiste verhouding tot ons-zelven, tot den evenmensch, en tot God te staan. Door den omgang met kinderen leeren wij zelfbeheersching, zelfverloochening, en zelfopoffering: de drie hoofdzaken voor het Christelijke leven. Maar ik noem liefde de grondtoon van ons zedelijk bestaan, de alles doordringende en ontgloeijende kracht ten goede, die het wezen van ons wezen behoort uit te maken, en vraag u: hoe wij daarin, door verkeer met onze kleinen, kunnen vooruitgaan?
Bovendien mag ik dit niet als een der belangrijkste voordeelen verzwijgen, dat wij in den kring van ons gezin vele gewigtige en verhevene waarheden onzer gezegende Godsdienst des te beter zullen begrijpen; maar van die alle deze wel het meest: waarom God zich bij eene moeder vergelijkt, waarom christus Hem Vader noemt, en het gansche menschdom als een enkel huisgezin voorstelt.
God; de Vader....! Zoo heeft dan het Hoogste Wezen denzelfden naam willen aannemen, dien wij, hoofden van huisgezinnen, dragen. Zegt het mij, of gij schooner eeretitel kunt voeren, of tot hooger aanzien kunt stijgen, dan een naamgenoot der Godheid te zijn? Onnoemelijke schatten hebben sommigen verspild om in eer en aanzien bij de wereld te winnen. Reuzenwerken hebben anderen opgerigt om zich naam te maken, en daarmede stroomen gouds verkwist; doch meer dan hunne kapitalen vermogten, bewerken onze kinderen, daar zij ons boven koningen en geweldenaars doen uitblinken met den eenvoudigen naam van vader, den schoonsten, den liefelijksten, den begeerlijksten voor God.
Maar die naam van vader, en, in het algemeen, die van ouders, herinnert ons groote en heilige verpligtingen. Niet

{==662==} {>>pagina-aanduiding<<}
alleen naamgenooten, ook medewerkers der Godheid zijn wij. Kinderen omgeven ons niet enkel als bronnen van genoegens, van voordeel, van eer en aanzien; het zijn geene kapitalen die wij uitsluitend in betrekking tot ons-zelven moeten denken om er slechts van te trekken, maar waarmede wij winst behooren te doen door hen te veredelen en in waarde te laten stijgen. Onze kinderen zijn kleinoodiën, en wat wij met die beeldspraak bedoelen, hopen wij dadelijk uit te leggen.
In het dagelijksche leven verstaat men door kleinoodiën juweelen, paarlen, diamanten, en in het algemeen zulke kleine zaken welke de mensch tot bijzonderen opschik van zijn ligchaam aanwendt.
Welnu! ook kinderen zijn juweelen, en wel juweelen van het zuiverste water: want in hen gloort eene vonk der Godheid.
Het is zoo, als zij ter wereld komen, onderscheiden zij zich door niets van het redelooze dier, dan door eene hoogere mate van hulpbehoevendheid. Jaren verloopen er, eer het wicht zijnen wasdom bereikt. De krachten van zijn ligchaam en zijnen geest ontwikkelen zich uiterst langzaam. Maar juist dat verschijnsel doet ons reeds veronderstellen dat het kind een schepsel van hoogere bewerktuiging zijn moet. Immers, het dier wordt van het oogenblik zijner geboorte wel ligchamelijk grooter, maar in zijne handelingen gaat het dadelijk op eene instinctmatige wijze te werk, waarin nooit verandering komt: van dien kant is er bij hem geene ontwikkeling te bespeuren. Maar het kind, dat in den moederschoot een plantenleven leidde, en bij zijne allereerste verschijning op het tooneel der wereld, even als het dier, door kunstdriften geleid werd, begint al spoedig te toonen dat hij van alle bewerktuigde wezens dezer aarde door hoogere bewustheid, wilskracht en scheppingsvermogen onderscheiden is, en die grootheid zijner natuur zonder grenzen blijft ontwikkelen. Het kind toch begint langzamerhand over zich-zelf en de dingen buiten hem te denken; het begint het ware, schoone en goede te gevoelen; het begint te verkiezen en te verwerpen: welke verrigtingen op later leeftijd onder den invloed der rede komen te staan, waardoor dan wel het evenwigt zijner zielskrachten geschraagd, maar zijne voortgaande ontwikkeling nog in het geheel niet geëindigd is. Van de zijde zijns geestes komt hij

{==663==} {>>pagina-aanduiding<<}
aan deze zijde des grafs nimmer tot volkomenheid; derhalve moet hij zijne ontwikkeling in eene hoogere orde van zaken voortzetten. Wij weten dus inderdaad slechts in eenen betrekkelijken zin wat de mensch is. Zijn zijn is niet anders dan een gedurig worden. Hoe grootsch en verheven wij hem hier aanstaren, toch is hij nog steeds voor meerdere voortreffelijkheid vatbaar. De mensch ontwikkelt zich eindeloos. Hij streeft naar gelijkvormigheid aan God.
Ik mag den schakel mijner redeneringen niet verder voortzetten. Ik moet de vleugels mijner verbeelding knotten, en terugkeeren tot het kind, dat in zijn schommelend wiegje, of op den zaligen moederschoot gelegen, van die eindeloosheid het begin uitmaakt. Kunt gij het begrijpen wat heerlijke bestemming hem tegenlacht? Kunt gij de waardij van het juweel berekenen, dat hier door de hand van God gezet is? Voorzeker schijnt het u toe een raadsel te zijn, waarvan de oplossing moeijelijk te vinden is.
Ik zal trachten u dat eenigermate begrijpelijk te maken, en vergelijk de kinderen daarom bij paarlen.
Begeeft u tot dat einde met mij naar het strand van Golconda. Dáár zien wij den Hindoe in de diepte van den Oceaan zinken, en als hij langen of korten tijd voor ons oog onzigtbaar is geweest om den bodem te doorwoelen, heft hij het hoofd weder boven den gekrulden waterspiegel uit, beladen met eene menigte schelpen. Wie onzer zou verwachten dat die onaanzienlijke en wanoogelijke voorwerpen, welke hij opgeraapt heeft, de kostbaarste schatten verbergen? Vergapen wij ons echter niet aan dien uiterlijken schijn. Als diezelfde schalen zich ontsluiten en van hare overige bestanddeelen gezuiverd zijn, vertoonen zij de reinste paarlen die men met mogelijkheid zich kan voorstellen.
Niet anders is het met kind. De parelschelp gelijk, wacht het slechts naar den oogenblik, waarin, bij verdere ontwikkeling, de zwachtels van zijnen geest wegvallen, om den adel zijner hoogere natuur in het licht te stellen. Daar staart het reeds om zich. De menschenkiem begint te ontspruiten. Welhaast schiet zij op, - draagt zij bloesems, - toont zij knoppen, - levert zij vruchten. Dan openbaart het kind - nu mensch geworden - zich in den vollen zin des woords met een overwigt over al het geschapene. Door zijn verstand,

{==664==} {>>pagina-aanduiding<<}
door zijn overleg, door zijne schranderheid overwint hij den moedigen leeuw, temt hij den reusachtigen olifant, regeert hij het paard, vangt hij den vogel, doodt hij den walvisch, - zelfs tusschen de ijsbergen.
Ook het groeijend en delfstoffenrijk is hem even als dat der dieren onderworpen. Hij dwingt den grond hem zijne gewassen op te leveren, en vermenigvuldigt die naar zijne verkiezing. Hij verdeelt de goederen der aarde naar welgevallen; hij plant de gewassen van het eene werelddeel in het andere over.
De mensch is heer en meester van het vuur. Alleen hij weet het te onderhouden en tot duizend gewigtige einden aan te wenden. Hij gebiedt over de hoofdstoffen dezer planeet. Met de snelheid eener gedachte doorvliegt hij onmetelijke afstanden. Met luchtbollen bevaart hij de hooge gewesten van den dampkring; met den duikerklok zinkt hij tot den bodem van den Oceaan. Hij daalt neder in de diepste afgronden der aarde, en de stugste metalen weet hij tot de fijnste draden te bewerken. In waarheid: de mensch is de tweede schepper. Hij is Gods stedehouder of plaatsbekleeder op aarde. En toch zouden wij hem van eene grootscher zijde kunnen aanstaren, als wij hem wilden beschouwen van de zijde zijns gemoeds. De mensch is het verhevenst waar hij, door den gloed der Godsvrucht ontstoken, de meeste zelfverloochening aan den dag legt. Hij verschijnt als een vertroostende engel in de hutten der armen, en aan de sponden der stervenden. Bij pestziekten zelfs snelt hij zijne lijdende natuurgenooten ter hulp. Den ruwsten barbaar deelt hij de zegeningen der beschaving mede, en ver van vaderland en maagschap slaat hij bij dezen zijne woning op. Hij treedt kerkers en holen in, om den diepst gezonkene voor de deugd te winnen, en tusschen het vuur der strijdenden waagt hij het christus - biddende voor Zijne moordenaren - als de Vredevorst ter verzoening te prediken.
Zegt het mij, of het kind, dat tot zulk eene hoogte kan klimmen, niet eene uitstekende parel is. Het is zoo, wij beschouwden den mensch hier in het algemeen; maar het kind maakt toch van het geheel een deel uit. Het kan op zijne wijze aan den luister van ons geslacht bijdragen, als wij de parel bij hem opvisschen en niet achteloos laten wegschuilen

{==665==} {>>pagina-aanduiding<<}
in de diepte. God heeft ieder kind eene meerdere of mindere waarde geschonken, en deze moet er als ware het uitgehaald worden. Hoe dit geschiedt zullen wij bemerken, als wij de kinderen bij diamanten vergelijken.
Wanneer deze uit den schoot der aarde worden gedolven, hebben zij ook niet dadelijk den rang dien zij onder de edele gesteenten innemen. Eerst moet de erts gezuiverd, en vervolgens de steen op eene kunstmatige wijze geslepen worden, zal hij zijnen aanminnigen glans en schitterenden luister verspreiden. Desgelijks is het bij de kinderen. De krachten van den geest moeten gewekt, gerigt en veredeld worden. Er moeten dagelijks oefeningen plaats hebben, om de sluimerende vermogens wakker te maken. Als ruwe diamanten moeten zij door onderwijs en opvoeding loutering ondergaan. Kennis en wetenschap moet er aangebragt worden om hen te beschaven. Godsdienst en zedelijkheid moeten hen ontgloeijen tot de edelste gezindheden. Hoofd en hart, de zetels der voornaamste zielskrachten, moeten in de juiste verhouding tot elkander komen, en een zich naar buiten openbarende krachtige wil ten goede van dit alles het gevolg zijn.
Gelijk de diamant bestemd is om aan den vorstelijken diadeem te flonkeren, zal dan ook het kind in de kroon der schepping eene luistervolle plaats innemen. Gelijk de diamant door zijne schitterende en onverwelkbare glansen alle andere doet zwichten, zal dan ook het kind, als beeld van God, eene alles te boven gaande lieftalligheid verkrijgen, en door zijne beminnelijke hoedanigheden ons hart tot hooge verrukking en ingenomenheid opvoeren.
Nog ééne vergelijking heb ik voor u uit te werken. Beschouwden wij de kinderen als kapitalen en kleinoodiën, mij blijft nog over hen in de derde plaats als kostbaarheden te schetsen, die eene teedere waarde bezitten.
Verstaan wij toch onder de benaming van kostbaarheden allerlei voorwerpen van menschelijke kunst, zoo als prachtig huisraad, fraaije schilderijen, sierlijk beeldhouwwerk en dergelijke, het zal u dan al dadelijk begrijpelijk voorkomen, waarom ik er die voorstelling aan vasthecht.
Immers, de gewrochten van penseel of beitel staan bij de minste aanraking met onheilige handen voor bezoedeling, verminking, of schennis bloot. Hoe meer de eigenschap van het

{==666==} {>>pagina-aanduiding<<}
schoone en verhevene daarin doorstraalt, hoe meer zij de zorgvuldigste oppassing vereischen om hunne kunstwaarde te behouden. Ja, naar mate eenige schepping van het genie buiten de grenzen van het menschelijke schijnt te treden om het Goddelijke te naderen, naar die mate loopt zij ook eerder gevaar, bij de minste onachtzaamheid, vernietigd en uitgewischt te worden.
Met de kinderen is het even zoo. Bestemd om op engelenwieken te zweven, kan eene enkele onvoorzigtigheid hun de vleugelen knotten, en hen voor altijd aan lagere sferen gebonden houden. Den prachtig geteekenden vlinder gelijk, wiens schitterende kleuren bij eene enkele aanraking met den vingertop verdwijnen, kan hunne blanke ziel door eene enkele vlek besmet worden. Hun hart, kneedbaar als was, en dus voor goede en kwade indrukken openliggende, kan in één oogenblik onherstelbare plooijen aannemen. De kracht, de immer levende en werkzame kracht ten goede kan eene verkeerde rigting volgen, of verlamming ondergaan, en wegsterven. Zoo zal het kind in later leeftijd wel het uiterlijke voorkomen eens menschen hebben, maar er nimmer het wezen van vertoonen. Het zal dan een figuratief mensch zijn, en in de wereld eene onnutte, eene overtollige, ja, zelfs eene schadelijke plaats beslaan. Want dit is waar: als het kind niet klimt, daalt het, - als het niet vooruitgaat, gaat het achteruit, - daar is op zijnen weg geen stilstand denkbaar.
Wie dit raadsel wil opgelost hebben, hij bedenke dat het kind lid is van een zondig menschengeslacht. Niet alleen de grootheid, ook de smet onzer natuur kleeft het aan. De kiem eener zelfzuchtige en overzinnelijke geaardheid voert het met zich. Wel ontluiken op den bodem van zijn gemoed de schoonste bloemen, maar ook vergiftig onkruid spreidt daarnevens zijne bladeren uit. Wel belooft het schoone bloesems en knoppen, maar de storm der hartstogten dreigt die ieder oogenblik af te schudden. Ja, dan reeds, als de vruchten zich gezet hebben, - als zij ons tegenlagchen en doen watertanden, komt niet zelden een boos insect het uitzigt vernielen, en ze wormstekig of afschuwelijk maken.
Ouders! het is mijn plan niet om de snaren van uw gevoel op eene pijnlijke wijze te treffen. Ik wil u niet rondleiden in die huisgezinnen, waar het kind de oorzaak is der smarte-
{==667==} {>>pagina-aanduiding<<}
lijkste ervaringen. Ik roep den jongeling niet voor uwen geest - den slaaf der zonde - die, met ontvleeschte ledematen en uitstekende knokken, als eene bleeke schim onze woningen voorbij strompelt. Ik ga niet met u in de holen der misdadigers, om eenen blik te werpen op de diep gezonken menschheid. Evenmin betreed ik met u de kerkers of openbare schandplaatsen, waar het uitschot der maatschappij het brandmerk der ongeregtigheid op het voorhoofd draagt. Ik breng u slechts in herinnering, dat het kind, hetwelk bij zijne komst ter wereld het ouderhart van vreugde deed zwellen, op later leeftijd zelfs beneden het peil der dierlijkheid kan wegzinken, om als zedelijk wangedrocht te voorschijn te treden.
Dit zal werkelijk het geval zijn, wanneer wij ons aan onzen ouderpligt onttrekken, en het kwade, bij de eerste verschijning, niet krachtdadig te keer gaan. Te regt wordt de zonde vergeleken bij de schaar aan het ligchaam der kreeft. Eerst is die een klein, naauwelijks zigtbaar punt in het vleesch, dat onmerkbaar aangroeit; tot het ten laatste een vreeselijk vernielingswerktuig wordt, hetwelk om zich grijpt, doodt en verwoest.
Willen wij onze lievelingen dan waarlijk groot en gelukkig zien; willen wij den adel der menschelijke natuur bij hen doen uitblinken, laten wij dan, onder Hoogere medewerking, de zonde, de vijandin van ons geslacht, bij hen onderdrukken, en hun in tijds de wapenen verschaffen om zelven die met goed gevolg te bestrijden. Dat dit het hoofdoogmerk aller opvoeding en het zekerste bewijs is, dat wij de ons toevertrouwde panden op den juisten prijs weten te schatten, behoef ik geenszins opzettelijk te betoogen.

Laat mij, om aan deze voorgedragen beschouwingen eene nog meer nuttige strekking te geven, u en mij-zelven beknoptelijk de hoofdzaken der zedelijke opvoeding herinneren. Ik meen die te mogen brengen tot de navolgende vier: het gewennen der kinderen aan

a.gehoorzaamheid,

b.werkzaamheid,

c.welvoegelijkheid, en

d.godsdienstigheid.


{==668==} {>>pagina-aanduiding<<}

Zeide ik dat wij de kinderen allereerst moeten gewennen aan gehoorzaamheid, dan bedoelen wij daarmede, dat zij van jongs af hunnen wil behooren te onderwerpen aan den onzen. Dit is zoo natuurlijk, dat het inderdaad geene verklaring behoeft. En toch zou men kunnen vragen, of die pligt der gehoorzaamheid niet indruischt tegen 's menschen eindbestemming, om, namelijk, te zijn een vrij en zelfstandig wezen. Voor hen die dit hoogste goed verwarren met losbandigheid, eigenzinnigheid en soortgelijke valsche voorstellingen, moge dit zoo toeschijnen; voor Christenen, die er zuiverder begrippen aan hechten, kan dit niet het geval zijn.
De vrijheid des menschen is inderdaad het kenmerk zijner meerdere volkomenheid boven alle andere bewerktuigde wezens.
Ziet de plant, welke zich in den grond ontwikkelt, hecht zich ook met hare wortelen aan dezelfde plaats vast, en blijft haar geheele leven door staan waar zij als zaadkorrel gestrooid werd. Dus ontdekt men bij haar in het geheel geene vrijheid. Hare handelingen geschieden geheel en al bewusteloos. Het dier, daarentegen, openbaart, in zijne willekeurige beweging van de eene naar de andere plaats, reeds eene hoogere bewerktuiging, en bezit derhalve in eenen betrekkelijken zin eenige vrijheid. Doch dat die vrijheid meer schijn dan wezen is, zullen wij toestemmen, als wij nagaan, hoe het in al zijne handelingen door instinct geleid wordt. Wat het ten uitvoer brengt, geschiedt alleen door de aandrift zijner natuur; hetzij om voedsel op te sporen, om koestering te erlangen, om zich te verdedigen, of zoo al meer. Het ligt dan ook volstrekt niet in zijne magt om zich daarvan los te maken. Als de arend, in de hooge luchtgewelven zwevende, het vreedzame lam bespeurt in de omlaag liggende vallei, kan hij, door honger gekweld, zich niet weêrhouden op het weerlooze dier te vallen, en het bloeddorstig weg te voeren naar ontoegankelijke rotsen. Onze huisdieren kunnen hunnen snoeplust niet beteugelen, maar moeten, als of zij door eene onzigtbare hand gedreven worden, van de onvoorzigtigheid der huisgenooten partij trekken, om de lekkernijen of spijzen tot hunne prooi te maken. Een dier kan zich-zelf niet beheerschen. Dat vermag de mensch alleen. Noch de begeerte zijner natuur, noch eenige neiging of drift bepalen hem. Al watertandt hij bij den geur van een gebraad, hij kan het niettemin onaangeroerd

{==669==} {>>pagina-aanduiding<<}
laten, ja, het in denzelfden oogenblik aan zijnen verarmden en uitgehongerden natuurgenoot schenken. De mensch kiest of verwerpt, naar dat hij goedvindt. Hij alleen heeft eenen wil, die hem in zijn doen en laten met het oog op een doel doet handelen. Dus gaat hij niet instinctmatig, maar systematisch te werk. De eigenlijke vrijheid van den mensch kan bij gevolg alleen bestaan in zelfbeheersching. Eerst dan, als hij zich aan het bestuur der verlichte rede onderwerpt, en zich laat leiden door zuivere begrippen van het ware, schoone en goede, dat is: als hij zich rigt naar den wil van God, dan eerst is de mensch waarlijk vrij. In jezus den christus ziet hij zich daartoe den weg, de waarheid, en het leven geschonken.
Maar tot die onderwerping aan zijne rede kan het kind niet dan van lieverlede en als bij trappen geraken. Bij zijne komst in de wereld is het nog in niets van de dieren onderscheiden. Het is ook nog langen tijd daarna een speelbal van driften en natuurlijke ingevingen. Liet men dit zoo voortgaan, het zou dan in verdere jaren alle kracht tot zelf-beheersching missen, en geenszins de ware vrijheid beërven. God heeft het daarom zoo ingerigt, dat het kind, zoo lang 't het gebruik zijner redelijke vermogens mist, de hulp zijner ouders geniet, en aan hunne leiding is overgegeven. Het inwendig gezag der rede, dat eerst op dertigjarigen leeftijd in volle kracht optreedt, worde alzoo door het uitwendig gezag der ouders vervangen. Niets is heilzamer, dan dat het kind het ouderlijk gezag leere eerbiedigen. Zal het eenmaal mensch in den edelsten zin des woords zijn, dan moet het in zijne jeugd leeren gehoorzamen, om vervolgens gehoorzaam aan zijnen pligt en gehoorzaam aan God te zijn. Wie het daarvan ontslaat, vergrijpt zich aan eene der heiligste bedoelingen van het Opperwezen; ja, op hem rust de zware verantwoording van eenen zedelijken moord begaan te hebben: - want gehoorzaamheid is de wortel der deugd, en de grondslag van ware godsdienstigheid.
Ondertusschen bedenke men wel, dat er geene gehoorzaamheid mag gevorderd worden ten opzigte van handelingen die met 's kinds zedelijk gevoel in strijd zijn. Bekleedt ons ouderlijk gezag de plaats der nog niet ontwikkelde rede, dan moet ons gebod of verbod ook geenszins van luim of grilligheid

{==670==} {>>pagina-aanduiding<<}
afhangen, maar immer strekken om ware zedelijkheid bij het kind aan te kweeken, en dit zal voorzeker dan geschieden, wanneer wij-zelven een zoo veel mogelijk rein, zedelijk karakter bezitten. Dat waarborgt ook tegen weêrspannigheid, terwijl, daarentegen, slechte ouders meestal ongehoorzame kinderen zullen hebben.
Ééne zaak is er, waarop wij bovenal onze aandacht moeten vestigen, en die is: dat tusschen vader en moeder de meest mogelijke overeenkomst van inzigten, bedoelingen en middelen behoort te bestaan. Het ouderlijk gezag kan niet naar eisch gelden waar de band der liefde bij de echtgenooten verscheurd, of het huwelijk niet heilig gehouden is. Alleen onder den zonneschijn van liefde, trouw, en huiselijken vrede rijpt het kind voor de gaarde dezes levens en den bloemhof van het Hemelsche vaderland.

Ten tweede moet het kind gewend worden aan werkzaamheid. Werkzaamheid is het groote hoofddoel van ons bestaan, en niet enkel van het onze, maar ook van de gansche schepping. Waar wij om ons henen zien, is alles bezig. Nergens in de Natuur is stilstand of rust te bespeuren. Uit de verrotting zelfs zien wij nieuwe schepselen te voorschijn komen. Zouden onze kinderen dan met die algemeene wet in strijd zijn? Gelukkig dat zij het niet kunnen zijn! Ziet eens hun ligchaam, hoe veelvuldig is het bewerktuigd om te handelen. Geen deel er van kunnen wij aanwijzen, dat niet bewogen, uitgestrekt, of tot het uitvoeren van eenige verrigting in staat gesteld kan worden. Alles bezit de meest mogelijke buigzaamheid en vastheid om te arbeiden of te torschen. Door zulk eene uitmuntende zamenstelling is 't voor het kind, in gezonden staat, onmogelijk langen tijd stil te zijn. Het moet bezig wezen. En hiermede had de algoede Schepper Zijne heilige oogmerken. Niet alleen ontwikkelt het kind op die wijze zijne krachten, en neemt het in sterkte, vlugheid, en bruikbaarheid voor het maatschappelijke leven toe, maar het bezit ook in dien werkzamen aard een bolwerk voor zijne deugd. Het is een bekend spreekwoord: dat ledigheid des duivels oorkussen is. Als de mensch niets te doen heeft, sluipt de zonde op de gemakkelijkste wijze zijn hart binnen. Dan toovert zij beelden voor zijnen geest, en streelt hem met overleggingen waarvan schandelijke daden het gevolg zijn. Inderdaad, de ledig-
{==671==} {>>pagina-aanduiding<<}
heid is de moeder der ondeugd, de slaapbank van het geweten, het graf der zedelijkheid. Hoe zeer voegt het dan, de kinderen aan werkzaamheid te gewennen, en hen door arbeid van het pad der zonde af te houden.
Het is echter niet hetzelfde van wat aard die werkzaamheid zij. Wij moeten daarmede een bepaald doel zien te treffen, en dat doel kan geen ander zijn dan de veredeling des kinds, zoo wel ten opzigte zijns ligchaams als van zijnen geest. Het werk moet daarom, in betrekking tot het eerste, niet uitsluitend werk voor een enkel ligchaamsdeel zijn, maar zoo veel mogelijk bij afwisseling alle ligchaamsdeelen oefenen. Het kind leeft immers niet enkel om zijne handen en voeten, maar ook om zijn hoofd, zijne schouders, zijne zintuigen, kortom: het geheele ligchaam te gebruiken. Aanvankelijk mag dit werk onder de vormen van spelen en uitspanningen voorkomen; maar het kind moet ook allengskens het leven in zijne ernst en hooge beteekenis leeren opvatten. Het moet bij gevolg (ofschoon de speelplaats nog lang zijn eigenlijk domein behoort te blijven) op gezette tijden werk van beteekenis en waarde verrigten. De school biedt daartoe wel de geschiktste gelegenheid aan, maar ook in den huiselijken kring mag hij zich niet geheel doelloos vermaken. Onder het oog zijner ouders moet hij de schoollessen bestuderen, en zorgen dat de taak, die hem is opgegeven, naar behooren verrigt worde. Onder hunne leiding moet hij denk-, spreek- en schrijf-oefeningen houden; met teekenen, kleuren, en knippen bezig zijn; of, zoo men zich daarmede minder bemoeijen kan, mogen hem ten minste geene spelen ontbreken, die het verstand scherpen in het maken van berekeningen, of die de ontwikkeling van het schoonheidsgevoel begunstigen. Legkaarten, verwdoozen, dam- en schaakborden, tooverlantarens en dergelijke verdienen ten volle aanbeveling, terwijl andere, en daaronder vooral kaartspelen, niet dan voorwaardelijk zijn goed te keuren.
Heeft dit alles betrekking tot de jaren der jeugd, en zorgen wij, dusdoende, dat onze kinderen geene wufte straatvlinders worden; niet minder belangrijk is de werkzaamheid, die men den knaap of het meisje behoort op te leggen ter voorbereiding en geschiktmaking voor eene toekomstige maatschappelijke bestemming. Behoef ik het wel te zeggen: dat men in de keuze van een beroep voor zijne kinderen met de uiterste

{==672==} {>>pagina-aanduiding<<}
behoedzaamheid dient te werk te gaan; dat die keuze in verband behoort te staan met den natuurlijken aanleg der kinderen, en geëvenredigd moet zijn aan den stand dien wij in de zamenleving voeren? Dat zou voorzeker overtollig geacht worden, even als de herinnering, dat wij, met het oog op de roeping der huismoeders, verpligt zijn, om onze dochters niet alleen de zoogenaamde handwerken, maar ook de meer praktische werkzaamheden van keuken en waschkamer te leeren beoefenen. Doch dit mogen wij elkander wel voorhouden, dat onze knapen en meisjes, bij den stoffelijken arbeid van den dag, volstrekt niet mogen verzuimen aanhoudend werk te maken van de beschaving en veredeling hunner geesten. Het is zoo, wij kunnen dit allen niet op eene ruime schaal toepassen, maar toch vinden wij gelegenheid genoeg om onze knapen en meisjes in eene of meer kunsten te bekwamen, door hen aan zang- of teeken-oefeningen te doen deelnemen.

Niets echter bevordert meer de beschaving van den jongen mensch dan welvoegelijkheid; daarom noemden wij het gewennen der kinderen aan dezen pligt eene derde hoofdzaak der opvoeding.
De welvoegelijkheid bepaalt zich niet alleen tot reinheid en zindelijkheid des ligchaams; ook niet enkel tot het inachtnemen eener gepaste kleeding, houding en manier van zich voor te doen; of, in één woord: tot datgene, wat men door de uiting van het inwendig gevoel voor het schoone op onze daden verstaat; maar ook tot eene vriendelijke en voorkomende bejegening van anderen. Onzen kinderen moet het vroegtijdig ingescherpt worden, dat zij den evenmensch met bescheidenheid behooren aan te spreken, en met inschikkelijke toegevendheid dienen te behandelen. Dus moeten hun humane beginselen worden ingeprent, en dat niet alleen ten opzigte hunner meerderen, maar ook ten aanzien hunner minderen. In elk moeten zij den mensch, den beelddrager Gods, leeren eerbiedigen. Waarom zouden wij het dan met onverschilligheid aanhooren, dat zij de dienstbaren met minachting toespreken? Waarom het dulden, dat zij den arme, die toch reeds zoo veel leeds te torschen heeft, als minder dan een lastdier beschouwen? Zoo immer, dan werkt ónze tijd op toenadering der verschillende standen; niet door zamensmelting

{==673==} {>>pagina-aanduiding<<}
van bezittingen, hetgeen trouwens door niemand met gezonde hersenen kan gewenscht worden; maar door zachten, liefderijken en deelnemenden omgang met den minder bedeelden natuurgenoot.
Doch echt humaan wordt het kind nimmer, als het niet geleerd heeft wacht te houden over de deuren van zijnen mond. Wie beeft ook niet terug voor een kind dat ruwe en goddelooze taal op zijne lippen durft nemen? Wie schrikt niet van den knaap die allerlei vervloekingen en verwenschingen durft uitspreken, of die er vermaak in heeft om onzedelijke woorden op planken en muren langs den openbaren weg te schrijven? Gave de Hemel dat deze aanhalingen geenszins van toepassing waren op ons aankomend geslacht; want zij kenmerken een diep bedorven gemoed, dat niet gemakkelijk meer voor de deugd te winnen is. De schaamte, de beschermengel der onschuld, is van velen reeds vroeg geweken. Ouders! bezitten onze lievelingen dat sieraad nog; - worden zij nog beschaduwd door de vleugelen van dien goeden genius - o! waken wij er dan voor, bij dag en nacht, dat zij deze magtige schutsgodin blijven behouden. Wat de doornen zijn voor de schoonste der bloemen, dat is de schaamte voor de onschuld: een wapen om haar tegen moedwil en gevaar te beveiligen. Den blos, dien de schaamte op het aangezigt werpt, noemde de Heidensche wijsgeer diogenes ‘de kleur der deugd’; en wie zou niet toestemmen dat die gloed van schaamte door een Goddelijk vuur, heiliger dan dat der Vestaalsche priesteressen, ontstoken wordt. Is dit zoo, dan beseffen wij ook levendig onze verpligting om dat vuur niet uit te dooven, maar het immer te onderhouden. Laten wij tot dat einde naauwkeurig acht geven op den kring die onze kinderen omgeeft! Vertrouwen wij hen niet aan de zorg van de dienstboden toe, voor en aleer wij genoegzaam overtuigd zijn, dat deze goede zeden bezitten! Ach! hoe menig kind is reeds op den arm van het kindermeisje, of aan de hand der boodschappenloopster naar het graf zijner onschuld gebragt. Vergeeft mij, dat ik over deze zoo teedere en hoogst gewigtige zaak niet verder uitweid. Vergeeft mij, dat ik dit punt, waarbij ik ons eigen gedrag, onze dubbelzinnige
gesprekken, en wat niet al meer, ter sprake zou kunnen brengen, slechts met een enkel woord wil aanstippen. Genoeg is het, wanneer het mij mogt

{==674==} {>>pagina-aanduiding<<}
gelukken, uwe aandacht daarop te vestigen, en het als eene der ernstigste aangelegenheden bij de opvoeding van het kind te doen beschouwen.

De laatste van de hoofdzaken der zedelijke opvoeding, die wij noemden, is de opleiding des kinds tot godsdienstigheid. Geheel verkeerd zou men mij verstaan, wanneer men meende dat ik hier het oog had op eene soort van keurslijf, zamengesteld uit Kerkgenootschappelijke onderscheidingsbegrippen, uiterlijke eeremoniën, of koude pligtplegingen, waarin de teedere kinderziel geprangd kan worden. God verhoede, dat er iemand onder ons zij, die dezen weg zou willen inslaan! Godsdienstigheid wordt niet van buiten aangebragt, maar ontstaat van binnen uit de diepte des gemoeds. Het is de bewustheid, die de mensch met zich draagt, van zijne betrekking tot eene hoogere orde van zaken, welke er den grondslag van uitmaakt, en er het wezen van bepaalt. Daarom is zij eene openbaring van geloof, hoop en liefde; een streven om zich boven de zinnelijke wereld te verheffen, en zich met het eeuwige en Goddelijke in verbindtenis te stellen. Drukte ik mij goed uit, dan beseft gij reeds dat het verstand betrekkelijk weinig regt heeft om hier voorschriften te geven, maar slechts als leidsvrouw mag optreden om de donkere gewaarwordingen van het gevoel, met behulp der Goddelijke Openbaring, zoo als die in de Natuur, de wereldgeschiedenis, en bovenal in de leer en het leven van onzen Heer en Zaligmaker vervat is, op te helderen.
In dien zin aangekweekt, is de godsdienstigheid in waarheid het hoogste, het heiligste, en verhevenste der menschelijke natuur; de geheime kracht welke den mensch tot de schoonste en beminnelijkste daden drijft; de bron waaruit het eeuwige geestelijke leven voor hem ontspringt; de liefelijke hand die hem een stralenkrans van hemelsche grootheid om de slapen vlecht.
Tot zulk eene godsdienstigheid leidt de moeder het kind op, als zij het des avonds, wanneer 't wakende in de wiege ligt, van den Hemelschen Vader en Zijne heilige engelen verhaalt. Als zij het teedere wicht met gevouwen handjes en geslotene oogjes (zij het dan ook met stamelende en gebroken klanken) een avondgebed doet bidden, of het, ouder

{==675==} {>>pagina-aanduiding<<}
geworden zijnde, naar de handleiding van eenen prentbijbel, met de vrome mannen der Oudheid bezig houdt. Bovenal echter geschiedt dit, als zij haren lieveling bij den grootsten Kindervriend bepaalt, en hem inprent wat Deze tot redding van het diep gezonken menschdom gedaan en geleden heeft.
Vraagt niet waarom ik hier uitsluitend de moeder op het oog heb, en haar dit gewigtige werk in handen geef. Mijne pen is te zwak om te beschrijven wat eene vrome, echt Christelijke moeder vermag, zelfs in de prilste jaren der jeugd, tot godsdienstige opkweeking van het kind. De voortreffelijken van ons geslacht wijzen altijd op hunne moeders, als de eerste grondlegsters, onder Gods medewerking, van hetgeen zij mogten worden. En wien zou dit onverklaarbaar schijnen? Als de godsdienstigheid niet zoo zeer onderwerp van het verstand, maar zaak van het hart is, wie is dan beter geschikt om deze zielskracht op te wekken, dan de zoo innig diep en levendig gevoelende moeder? Neen, wij vaders begeven ons te veel in verstandelijke bespiegelingen; wij redeneren te veel; wij kunnen dien gloed, die verw in onze gesprekken niet aanbrengen, waardoor het onzigtbare voor het kind aanschouwelijk wordt. Dat vermogen bezit gij alleen, moeders! en daarom smeeken wij u, het voor de heiligste en dierbaarste aangelegenheden uwer panden te willen aanwenden. Houdt u veel, zeer veel met uwe lievelingen over God en het Goddelijke bezig. Vertrouwt dit werk niet uitsluitend aan de Godsdienstleeraren toe, maar neemt er zelve het grootste deel aan. Leert hen liederen en gezangen, om hun godsdienstig gevoel te verheffen. Bezielt hen met den adem uwer moederlijke liefde. Wandelt met hen menigmaal in den schoonen tempel van Gods heerlijke schepping, en doet hen daar Zijne goedheid, almagt en majesteit, zelfs in het geringste Zijner gewrochten, opmerken. Bidt veel met en voor hen. En wij, vaders! laat ons dikwijls getuigen zijn van deze edele bemoeijingen! Laat dan heilige ernst op ons gelaat te lezen staan, en Christelijke blijmoedigheid er van afstralen. Begeven wij ons bij die gelegenheden nooit in het bijzijn der kleinen met een ontstemd of ontevreden gemoed. Zoo dikwijls er over God en christus in den huiselijken kring gesproken wordt, moet ware opgeruimdheid ons vervullen
en bezielen. Niets is schadelijker voor de godsdienstige opleiding der kinderen, dan

{==676==} {>>pagina-aanduiding<<}
wanneer zij te midden van wrevel of onmin plaats heeft. Godsdienstigheid moet het hart verruimen; - niet nederslaan. Daarom moeten onze gesprekken er over uitlokkend en onderhoudend zijn, en nimmer strekken om de kinderen beschroomd of beangstigd voor het Opperwezen te maken. Men spreke derhalve steeds tot hen van God, onder het zachte en beminnenswaardige beeld eens Hemelschen Vaders; van den Zaligmaker, als den besten Kindervriend; van den Hemel, als het Vaderhuis; van de zonde, als de ongehoorzaamheid; en van deze wereld, als eene oefenschool, waarin wij, zoo lang wij leven, aanleeren en afleeren moeten. Als dit met ijver gedaan wordt, niet in eigen kracht, maar met het oog op Hem, die den wasdom geeft aan hetgeen onze handen zoeken te planten en op te kweeken, dan zal ons opvoedingswerk niet ongezegend blijven; en terwijl wij de onwaardeerbare schatten, die ons zijn toevertrouwd, tegen de mot en den roest der zonde beveiligen, zullen wij aan onze eigene volmaking arbeiden; want door kinderen op te voeden, voedt men zich-zelven op voor deze en de toekomstige wereld.


    

Een blad in mijn album:

?.

Door G.H.J. Elliot Boswel.


Geen tal van bladen, neen! maar van te warmer vrinden, - 
Geen flaauw en fleemend schrift vol valschen pronk en praal, 
Maar menig plegtige eed, maar ronde hartetaal 
Is in mijn album, God zij dank en lof! te vinden. 
 
Want vleijers zijn ze niet, die zich mijn vrienden heeten, 
En logens zijn door hen hier evenmin gesteld, 
Want - had slechts elk zijn naam op 't blank papier vermeld, 
'k Zou door die namen reeds hun trouw en vriendschap weten, 

{==677==} {>>pagina-aanduiding<<}

Ja, trouw zijn ze allen, trouw!...En toch...ligt niet daarnevens 
Een blad dat argwaan wekt, en achterdocht verdient? 
Het werd beschreven door mijn besten, warmsten vriend, 
Mijn trouwsten vriend - en toch - mijn ergsten vijand tevens. 
 
Want ik - ik-zelf - ik leide 't bij die andren neder. 
o, Als ik 's avonds wel mijn vriendenrol doorblaâr, 
Met wat al vreugde en leed, en zorg soms, zie ik dáár, 
Bij zulk een vriendental, mijn eigen blad dan weder! 
 
En 't is mijn aandacht waard, hoe luttel ook beschreven: 
Ik plaatste in diepen ernst, in 's levens eerste vaag, 
Een zinrijk beeld daarop: het teeken van een vraag: - 
Dat is, of ik mijn God tot vreugde of smart zal leven? 
 
Of 'k immer in mijn ziel het edele op zal wekken; 
Wat haar onluistren zou, bestrijden zal met moed; 
Haar nooit ontvlammen doen dan door een heilgen gloed, - 
En zóó, mij-zelf tot nut, ten besten vriend verstrekken? 
 
Dan wel - of ik de stem, zoo vaak in 't hart gerezen, 
De stem die spoort tot kwaad, die zoo verlokkend vleit, 
De roepstem volgen zal, die ten verderve leidt, - 
En dus, mij-zelf tot schâ, ten ergsten vijand wezen? - 
 
o, 't Is een kostbre vraag! Die vraag geldt dood - of leven! 
Zij stemt mijn ziel tot ernst, en spoort tot strijden aan... 
o, God! moge op die vraag, mij-zelf als knaap gedaan, 
Mijn grijsheid, wèl gemoed, een gunstig antwoord geven! 

's Gravenhage, bij den aanvang des jaars 18 -.




Fortuin.

Door Gerard Keller.

I.

De dames Mazaron.

Het is lang een geschil geweest, en het is ook thans nog volstrekt niet uitgemaakt, wat schooner is: de morgen- of de

{==678==} {>>pagina-aanduiding<<}
avondstond. De meesten schenken den palm aan den morgen, waarschijnlijk omdat men hem zeldzamer aanschouwt, en ook omdat in die verklaring zekere bluf - vergeef ons het woord! - gelegen is, tegenover hen die onnoozel genoeg zijn om te gelooven dat men alleen prijzen of laken kan wat men door en door kent en bestudeerd heeft. Dat weet de negentiende eeuw wel beter.
Wij voor ons komen er evenwel rond voor uit - al moest men dan ook meenen dat wij nog nooit de zon zagen opgaan - dat wij de voorkeur geven aan den avond. Niet aan den guren herfst-avond, met zijne zwarte wolken en gierende windvlagen; niet aan den donkeren winter-avond, die ons overvalt terwijl wij nog aan ons dagwerk zijn; maar aan den kalmen zomer-avond, als het frissche koeltje de felle zonnestralen vervangt, en ons ligchaam de rust geniet, waarnaar het gedurende de hitte van den dag vergeefs heeft gehaakt.
Op zulk een avond - zie, men moge dan godsdienstig van gemoed zijn, en gaarne stichting en opwekking tot een hooger leven zoeken - op zulk een avond kost het toch moeite om den tempel van hout en steen binnen te treden, en zich tusschen wanden te besluiten, waartusschen reeds den ganschen dag eene menigte verzameld is geweest; dan moeten zich bij de behoefte om God te vereeren, andere redenen voegen, die ons bewegen om in plaats van de zoele avondlucht de kerkatmosphcer in te ademen, en dien blaauwen hemel niet anders te aanschouwen dan door de hooge ramen, die meestal de verdienste missen dat zij geopend kunnen worden.
Op den zondag-avond waarvan wij spreken zullen, hadden blijkbaar voor de meesten die bijkomende redenen niet bestaan, want de Oude Kerk te Elsingen was zoo leêg, dat men er ‘met kogels door schieten kon’, zoo als de diender zeide, die hier op post was gesteld om op te passen op de rijtuigen die er niet kwamen, en op de straatjongens die het kerkplein bij voorkeur tot hunne speelplaats kozen. De Predikant behoorde tot die verstootelingen der gemeente, die maar niet dierbaar, niet onderhoudend, of niet krachtig genoeg naar den zin der meerderheid kon preken om volle kerken te lokken, en mogten er al zijn, die beweerden dat hij zoo ‘lief’ preekte, of dat zijne stukken ‘zoo goed in elkaâr zaten’, loop had hij niet, en nooit gehad na de eerste zes weken dat hij te Elsingen stond.

{==679==} {>>pagina-aanduiding<<}
Thans vooral was de schare dun; in de heeren-banken zag men slechts een enkelen toehoorder, die door het gemis aan buren zich waarschijnlijk op zijne canapé waande, en werkelijk deed als of hij zich op die, na het dîné zoo gezochte, plaats bevond. De dames-banken waren veel beter bezet; men telde er wel twaalf hoorderessen, en in de meer afgelegen gedeelten der kerk stonden of zaten een dertigtal broeders en zusters der smalle gemeente, terwijl eenige kinderen in de leêge banken schooltje speelden. Op de kerkeraads-plaatsen zag men ook niet meer leden van dat collegie dan volgens de reglementen er zitten moesten.
Dominé revelink had in het zweet des aanschijns zijn dienstwerk volbragt. Flaauw en zwak klonk door het hooge gebouw de slotzang, die enkele voorbijgangers verwonderd deed opzien, dat er thans kerk was, en de gemeente ontving den zegen, en ging uiteen. Gesticht? Velen misschien, maar zeker niet allen; althans niet de toehoorder uit de heerenbanken, die aan den uitgang een zestal dames wachtte, aan welke hij onbewimpeld te kennen gaf dat hij ‘weêr niets aan de preek had gehad’. De dames verklaarden dat zij niet hadden kunnen luisteren, en de oude dame, de moeder van het vijftal, vond dat Dominé revelink toch heel iets anders was dan aakje - de troetelnaam van den Predikant van aken - bij wien het steeds zoo vol was, dat niemand in de kerk durfde komen, die geen eigen plaats had.
Terwijl de heer met de zes dames aan de eene zijde het gebouw verlaten, rolt aan de andere zijde een klein rijtuig weg, waarin Dominé revelink zelf gezeten is. Naast hem zit eene vijftig-jarige dame, klein, en mager, en ziekelijk van voorkomen, en tegenover hem eene van denzelfden leeftijd ongeveer, die sprekend op de eerste gelijkt, of liever gelijken zou wanneer zij óók ziekelijk was. Het waren twee exemplaren van dezelfde type, maar de eene gezond, krachtvol en breed, de andere door krankheid ondermijnd, vermagerd en kwijnend.
De enge ruimte, welke op de voorbank naast de gezette dame openbleef, werd ingenomen door een achttienjarig jong mensch, die het midden hield tusschen een heer en een schooljongen. Hij was de eenige zoon van Dominé revelink, en volgens gewoonte ging hij met zijn vader mede naar de Dames mazaron,

{==680==} {>>pagina-aanduiding<<}
waar de Dominé sinds jaar en dag den zondag-avond doorbragt, wanneer hij in de Oude Kerk had gepreekt. Dan wachtte het rijtuigje der dames hem aan den uitgang - dat het trouwens meestal deed - maar in plaats van hem regtstreeks naar zijne woning te brengen, reed het naar de Veegracht, om hem eerst kwart over elven naar zijne eindbestemming te voeren. Op de Veegracht vond hij zijn kopje thee, zijne lekkere flesch - want de kelder der Dames mazaron was goed voorzien - zijne pijp en zijne manilla's, en des avonds een extraatje, dat variëerde naar den tijd van het jaar. Wij zouden evenwel de waarheid te kort doen als wij zeiden dat hij dáárom alleen de oude dames bezocht. De mazarontjes zorgden niet enkel voor den herder, maar ook voor de kudde. Dominé revelink zag zich, even als zijne collega's, menigmaal - veel meer dan hem-zelven lief was - verpligt om ook op de beurzen zijner gemeente te werken, en mogt zijn ambtgenoot van aken naar het scheen een sleutel op ieders geldkist hebben, revelink kon zich slechts tot weinigen wenden, wanneer deze of gene ongelukkige onder zijne bescherming eene krachtiger hulp noodig had dan de gewone liefdadigheid verleende. Onder die weinigen stonden de Dames mazaron bovenaan. Nooit deed hij te vergeefs een beroep op hare weldadige harten, en voegt men nu hierbij dat zij hem nooit ‘oversloegen’, hoe koud of hoe warm het wezen mogt, uitgenomen als hij de vroegpreek had; en dat zijne twee bundels leerredenen in marokijnen band op haar boekenplankje lagen, dan - dan spreekt het wel van zelf dat Dominé revelink haar lief had boven alle zusteren.
De Dames mazaron vonden, daarentegen, in hem een trouwen zieleherder, een hartelijken vriend, een raadsman in alles, en een onderhoudenden bezoeker. Hij hield haar op de hoogte van al wat er in Kerk en Staat en Stad voorviel, en als er nieuws ontbrak, had hij een schat van ervaringen, die hij alleraangenaamst kon vertellen, en nog eens vertellen, en weder vertellen, zonder dat het de dames verveelde. Speelde zijn eigen ik daar misschien wel wat te groote rol in, zij, die hem zoo gaarne mogten lijden, merkten dit niet eens; en al hadden zij het gemerkt, zij zouden er geen kwaad in gezien hebben, want met dat nieuwerwetsche idée, dat men zoo min mogelijk van zich-zelf moet spreken, hielden zij zich niet op.

{==681==} {>>pagina-aanduiding<<}
En zij hadden gelijk: waarover zou anne-mie anders den ganschen dag gesproken hebben, als zij niet van hare ziekten en kwalen vertellen kon; en wat zou sare-kee in de zamenleving geweest zijn, wanneer haar eigen ik ware weggevallen uit hare wijsgeerige beschouwingen over huiselijk beheer, kerk, warmte, meidenbelangen, enz. Wat zou er overgebleven zijn? Bitter, bitter weinig. Och, het waren zulk een paar nulletjes die Dames mazaron, en toch...
Maar de gele koets houdt op de Veegracht stil. Karel revelink stapt er uit, hoewel niet dan nadat zijn vader het hem gezegd heeft, en helpt anne-mie en sare-kee in het afstijgen. Weldra zit het viertal in de voorkamer, waar de zon van half elf tot half zeven gestaan heeft, en waar geen raam open mag, want, weet-je: Dominé, als hij gepreekt heeft! en bovendien anne-mie met haar linker schouder, die van daag weêr niets goed is!
- Ja, ja, Dominé! die is weêr niets goed - zegt anne-mie, wier gesprek in den regel bestaat in de bevestiging der woorden van hare zuster.
- In de kerk zult gij dezen avond geen togt gevat hebben.
- Het was er geducht warm - verklaarde sare-kee.
- Ja, ja, Dominé!
- De heele kerkeraad zat te slapen - merkte karel op, welke opmerking met een blik van diepe minachting door zijn vader beantwoord werd.
- Die kerkeraad! - zeide sare-kee.
- Ja, ja, Dominé! die kerkeraad!
- Wacht ge nog méér menschen? - vroeg revelink, met een blik op de zeven stoelen, en vier stoven, die in een kring om de tafel stonden.
- Neef hermagen, met zijne vrouw en dochters.
- O!
Dat ‘o!’ was zoo neutraal mogelijk, maar er bleek toch genoeg uit, dat de Predikant het volstrekt niet kwalijk genomen zou hebben, als de hermagens waren t'huis gelaten.
- Wij moesten ze eens vragen - verontschuldigde zich sare-kee - en zij waren allen in de kerk van avond.
- Zoo?
- Dat vulde nog wat - merkte karel aan.
- Och, met dat warme weêr, Dominé!

{==682==} {>>pagina-aanduiding<<}

- Ja, ja, Dominé! met dat warme weêr.
De Dames mazaron wilden de slechte opkomst der gemeente, waaraan karel in zijne onnoozelheid had herinnerd, goedmaken; maar Dominé revelink was te verstandig om niet te weten dat andere redenen daarvan oorzaak waren, en voor de tweedemaal bragt hij het gesprek op iets anders:
- Een treurig sterfgeval van de zuster van dien banksluiter, niet waar?
- Wat is dat voor een sterfgeval?
- Die is aan de tering gestorven - antwoordde karel, kort en eenvoudig; maar zulk een antwoord was de bedoeling van zijn vader niet. Zóó kon men álles wel vertellen! Het sterfgeval was ‘een nieuw bewijs voor de broosheid van 't menschdom, en eene roepstem voor ieder onzer’, terwijl de overledene ‘een navolgenswaardig voorbeeld van lijdzaamheid’ was geweest. Maar éér Dominé revelink gelegenheid had dit te doen uitkomen, werd er gescheld, en weêrkaatste de spion de zeven hoofden der zeven hermagens.
- Eene talrijke familie! - zeide revelink. - Gij hadt er wel eenigen te huis kunnen laten, bedoelde hij, want hij gevoelde voor de bloedverwanten der oude dames geen bijzonder zwak. Hij zag hen nooit bij zich in de kerk. Dat zij er dezen avond geweest waren, was slechts eene gedwongen beleefdheid: zij wisten dat zij dien avond met hem in gezelschap zouden zijn. Maar er bestonden ook andere meer gewigtige redenen, die de sympathie van den Predikant voor de hermagens, en van dezen voor hem, niet zeer aankweekten. In het publiek noemden zij hem een vervelend mensch, en rangschikte hij hen onder de ligtzinnige wereld; maar in hun hart beschuldigden de hermagens den Predikant, dat hij de nichtjes afzette, en de Predikant de hermagens, dat zij slechts op de erfenis der oude dames hoopten. Welke der partijen den meesten grond voor hare beschuldiging had - de wereld meende beide evenveel. Maar de wereld! De wereld meent zoo veel, dat zij niet verantwoorden kan, en ook niet behoeft te verantwoorden, want haar votum wordt steeds met gesloten stembriefjes uitgebragt, of, zoo als de oude Heer smits gezegd heeft: iedereen is niemand, en niemand is iedereen.
De familie nam plaats. De oude Heer tusschen den Predikant en diens zoon, en vervolgens marie en agnes op de stoelen zonder stoven, en hermine, magdalena en antoinette

{==683==} {>>pagina-aanduiding<<}
op de stoelen met stoven. Naast nicht anne-mie zat mama, maar met eene kleine tusschenruimte voor een stommeknecht met drankjes en glazen. Nicht sare-kee zat voor het theeblad, regt tegenover de visite, dat haar de taak om de kopjes uit elkaâr te houden gemakkelijk maakte. Sare-kee had soms zeer vernuftige invallen, en dat kwam dezen avond vooral goed, want negen menschen op thee te hebben, als men gewoonlijk met twee is, heeft meer bezwaar in dan sare-kee wel erkend zou hebben. Het ontvangen zelf was niets, maar die voorafgaande ‘bedisseling!’ Het mooije servies moest voor den dag, dat weder zeven maanden achter slot had gestaan, en de zilveren flesschenbakjes, en de zilveren trommeltjes, en de massieve lampen, en de geciseleerde lepeltjes. En dan voor des avonds! Al die kostbaarheden uit grootmoeders porseleinkas, die, als de groote lama uit haar geboorteland, bijna het gansche jaar onzigtbaar bleven, moesten ten toon worden gesteld en bewonderd. Als er maar niets brak! De vrees daarvoor was misschien de eenige gewaarwording die de schatten der Chinesche nijverheid en de meesterstukken van het ouderwetsche degelijke aan de bezitsters inboezemden. Die vrees ging zelfs zóó ver, dat de mooiste glazen nooit gebruikt werden, en een paar compôtes op eene plaats stonden, waar noch de Dames mazaron, noch de dienstmeid ze konden krijgen. Met schoonmaken kwam er een extra-ladder voor. Intusschen, hetgeen thans dienst deed, was reeds fraai genoeg om besproken te worden, en het gesprek er over was zelfs zeer onderhoudend, daar Dominé revelink een ‘kenner’ was, en neef hermagen den naam had van een geestig mensch te zijn. Oorspronkelijk had men hem misschien geestig genoemd omdat hij geestig was;
thans deed hij maar al te vaak het denkbeeld ontstaan dat hij geestig was omdat hij er den naam van had. Hoe dit zij, hij was zeer rijk in opmerkingen over de Chinezen op de schoteltjes, van wie hij allerlei grappigs geloofde. Hij woog den suikertang, en zeide dat hem die volstrekt niet hinderen zou in zijn rokzak; het canapé-kussen vond hij mooi voor een vestje; van het ingelegde theeblad vroeg hij aan zijne vrouw of zij, die alle jaar zoo veel inlegde, dit jaar niet eens theebladen - geene theeblâren, voegde hij er bij - inleggen zou. Neef bermagen was, in één woord, onuitputtelijk, en elke aardigheid werd door zijne dochters eenparig toegejuicht,

{==684==} {>>pagina-aanduiding<<}
door de mazaron's meesmuilend aangehoord, maar door Dominé revelink waarschijnlijk niet begrepen. Zijn zoon waagde ze nu en dan te beantwoorden, maar dan kreeg hij zoo ‘troef’, dat hij al spoedig de pogingen om óók aardig te zijn, opgaf. Één aardig mensch is dan ook genoeg in een gezelschap. Karel zocht toen zijn troost bij agnes, die nog in de gelukkige dagen verkeerde, dat zij ieder jong mensch, die haar aansprak, voor verliefd op haar hield, en geen hoogeren wensch koesterde dan geëngageerd te zijn vóór dat eene van hare zusters geëngageerd was. Dat dit de verborgen gedachte van elke der Dames hermagen was, willen wij niet beweren, maar elk van haar scheen het toch heel dwaas te vinden, als er werk gemaakt werd van eene andere dan van haar-zelve. Één ding slechts strekte tot gemeenschappelijken troost, helaas! tot gemeenschappelijke ramp tevens: dat het nooit verder kwam dan werk maken: want hoe lief en bevallig het vijftal er uitzag, Mijnheer hermagen stond bekend als een man zonder eenig fortuin. Bovendien, wie er ééne nam, zou steeds de vier andere conduiseren moeten, en zulk een vooruitzigt schrikt óók af - ofschoon niet om een enkelen avond werk te maken van de bekoorlijkste der vijf, en karel putte zijn achttienjarigen geest uit in complimenten en confidences, die door agnes met zeventienjarige coquetterie werden aangehoord. De zusters schenen volstrekt niet te bemerken dat er eenige notitie van de ‘kleine meid’ genomen werd.
- Muziek maken - hoorde men karel zeggen.
- Muziek maken? - herhaalde hermagen - wel, wij hebben hier den muziekant bij ons - en hij wees op den theeketel.
- Hindert hij je, neef? - vroeg sare-kee, niet zonder eenige scherpte.
- Integendeel, nicht! ik hoor het heel graag, veel liever dan trappen schuren - antwoordde hermagen geestig.
- Het geeft iets gezelligs - oordeelde Dominé revelink, en waarlijk, men had wel iets gezelligs noodig, want het elftal was bijeen of het bijeen was gejaagd. Een band, eenheid van gesprek, miste men geheel, en zoo dikwijls Dominé revelink dien tot stand wilde brengen, verijdelde hermagen die poging, want hij vreesde dat de Predikant dan 't hoogste woord krijgen zou. - Het geeft iets gezelligs - herhaalde revelink

{==685==} {>>pagina-aanduiding<<}
- als ik zit te studeren, zou ik niet gaarne den zang van mijn theeketel missen.
- Dus maakt gij uwe preken eigenlijk met u beide - schertste hermagen.
- Is 't uw tijd weêr? - vroeg de Predikant, als of hij die vraag volstrekt niet hoorde, aan anne-mie, die met een lepel in een glas roerde.
- Ja, ze moet weêr haar poedertje gebruiken - antwoordde de andere zuster - 't is ongelukkig genoeg, zoo altijd te moeten innemen.
- Ja, ja, ongelukkig genoeg, zoo altijd te moeten innemen - herhaalde het slagtoffer van dat ongeluk.
- Och, ik houd wel van innemen - sprak hermagen, en klokte of hij een glas inschonk.
Nicht sare-kee zag vrij onvriendelijk, want ze hield dit voor eene herinnering. Gelukkig werd hare aandacht afgeleid door magdalena, die vroeg of haar de nieuwe pantoffels bevielen, die ze met zuster hermine voor de nichtjes had gemaakt.
- Ja, nichtje! - dat is te zeggen, wij dragen ze niet; weet-je, want met die vilten zolen kan men elkaâr nooit hooren aankomen, en we schrikten gedurig van elkander.
- Ja, ja, wij schrikten gedurig, nichtje!
Hermagen viel meer dan ééne aardigheid hierover in, maar hij bedwong zich, want het was geene zaak voor hem om de nichtjes tegen zich in te nemen. Zijne vrouw was hare naaste bloedverwant, en derhalve hare eenige erfgenaam, als zij ab intestato stierven; iets wat hermagen niet enkel hoopte, maar, zoo veel in zijn vermogen lag, in de hand werkte. Hij bepaalde zich dus tot eene algemeene opmerking over de kracht der gewoonte, die voor de menschen de werking van twee zintuigen noodig maakte, waar één voldoende zou zijn. De Dames mazaron begrepen daar niets van, en vonden het daarom zeer waar; en Dominé revelink hield eene beschouwing over de merkwaardigheid, dat het ééne zintuig beter werkte naar mate het andere gebrekkig was.
- Van daar dat men 't ook altijd ruikt als men eene kaars heeft uitgeblazen - merkte hermagen op.
- Maar, dan moet ge toch eens een paar anderen voor de

{==686==} {>>pagina-aanduiding<<}
nichten maken - zeide Mevrouw, het stuk der pantoffels verder behandelende.
- Dat zal ik dan wel eens doen - antwoordde de oudste - en ik hoop er geene zes weken mede bezig te zijn, zoo als de dames hier.
- Nu, wij zijn allen zoo vlug niet als antoinette - spotte marie. - Dien mantel, niet waar, dien hebt ge ook zoo vlug gevoerd voor nicht anne-mie.
- Toen was ik ziek, en als men ziek is, dan kan men niet veel uitvoeren, niet waar, nicht anne-mie? - en vleijend, medelijdend legde antoinette hare hand op de knie der zieke nicht.
- Neen, neen, nichtje! dat gaat niet, maar van 't najaar...
- Komen wij eens een ganschen dag bij u werken! - riep agnes, juist toen karel een complimentje maakte, waarop zij het antwoord liever schuldig bleef.
Marie hielp intusschen de oudste nicht de theekopjes afwasschen, dat zij te huis altijd van zich afschoof, en zette de glaasjes, en deed een stukje vuur in het komfoor voor den Dominé, en maakte zich op allerlei wijzen verdienstelijk. Mama praatte met nicht anne-mie over 't geen zij dien avond ‘gehoord’ hadden, en toen, in een oogenblik van stilte, het overige gezelschap dit bemerkte, voegde zich ook de Predikant daarbij, en langzamerhand werd het hoofdonderwerp van 't gesprek de preek, die thans liefderijker beoordeeld werd dan in den regel het geval was, en ook met vele andere preken het geval is. Als iedereen in opregtheid dacht zoo als de hermagens zeiden te denken, zouden Dominé revelink's beurten wel wat talrijker scharen gelokt hebben. Natuurlijk had hij in dit gesprek den boventoon, en even als men onophoudelijk naar de klok moet luisteren, wanneer men eens het tikken heeft gehoord, zoo schonken allen nu ook het verdere van den avond aan Dominé revelink de aandacht. Althans zij lieten hem aan het woord, maar onder de hand hadden de Dames hermagen menig vriendelijk en vleijend gezegde voor hare nichten, en maakte karel van de schemering gebruik om aan agnes te vertellen wat zijn vader niet behoefde te hooren. Van zijn kant maakte hij dan ook volstrekt geene aanspraak om te hooren wat deze zeide. Maar de hoofdtoon der conversatie was statig en deftig, kalm en eenzelvig, zoo

{==687==} {>>pagina-aanduiding<<}
als alles bij de Dames mazaron kalm en deftig was. Het bruine behangsel, de bruine verw, het bruine kleed, de bruine meubelgordijnen, de bruine stoelen, en bovenal de dameszelve, schenen het mede te brengen dat men er onmogelijk opgeruimd kon zijn. Die onafscheidelijke stommeknecht met de drankjes, de drie vogelkooijen achter groen saaijen gordijnen, waarvan de bewoners sinds lang hun laatste lied hadden gezongen; de ouderwetsche bureau aan de eene zijde, de nog ouderwetscher canapé aan de andere zijde der porte-brisée, de Dordsche haard, die zomer en winter staan bleef, en dan die gezonde en die zieke Jufvrouw mazaron, die zoo weinig zeiden en zoo weinig dachten, die zoo stemmig gekleed gingen, en zulk een stil gebruik van haar vermogen maakten - dat alles verwekte zulk een zwaarmoedigen indruk, dat men onwillekeurig naar het oogenblik van scheiden verlangde.
De hermagens gingen dan ook niet voor hun pleizier naar de nichtjes, maar omdat het nichten waren; en de banden des bloeds zijn sterk, vooral wanneer er dat onverbreekbare koord Eigenbelang doorgevlochten is. Tweemaal in het jaar bragten zij er en famille een avond door, en eenmaal 's jaars kwamen de nichtjes bij hen. Het overige der conversatie bestond in visites. Hermagen zelf wipte er het meest aan, en genoot haar vertrouwen in al die zaken waarin de Predikant zich niet mengen kon of wilde, als: belastingen, winterprovisie, inkwartiering, schrijfbehoeften, en wat dies meer zij, met uitzondering van finantiële aangelegenheden, die de dames, ondanks het weinigje verstand dat zij van alle andere zaken aan den dag legden, uitnemend zelve behartigden. Van effecten, renten, pachten en aandeelen wisten zij meer dan revelink en hermagen welligt zamen, en zeker meer dan het vrouwelijk personeel harer gasten.
Eindelijk brak het uur aan dat men aan tafel gaan zou; de porte-brisée ging open; hermagen gaf zijn arm aan de gezonde, revelink aan de zieke gastvrouw, karel volgde met Mevrouw, en de vijf jongere dames sloten den trein. Het soupé was eenvoudig, zeer eenvoudig, maar wat er aan verscheidenheid van spijzen te kort kwam, werd vergoed door het prachtige zilver en kristal, en porselein, en servetgoed. - Een Enkhuizer Almanak in prachtband - fluisterde Mijnheer hermagen tot zijne echtgenoote, toen men plaats had

{==688==} {>>pagina-aanduiding<<}
genomen; en allen bevangen werden door eene huivering, de natuurlijke uitwerking der hooge bedompte zaal, waartegen men de voorkamer verwisselde.
- Mag ik u verzoeken, Dominé? - sprak sare-kee, en de Predikant voldeed aan het verlangen, waarop de boterhammetjes met ansjovis de ronde deden. Toen volgden die met kalfsgehakt, en daarna de salade met paling, vervolgens de taart, en, eindelijk, de vruchten, en toen - was de avond ten einde, en konden al de geërfde prachtstukken weder hunne respective plaatsen in de kast innemen. Maar tusschen de boterhammen met ansjovis en de gember-compôte werd er menig glas geledigd, en lieten de Heeren revelink en hermagen zich niet onbetuigd aan de verscheidenheid van wijnsoorten die de kelder der Dames mazaron bevatte. De jongeheer revelink werd zeer beeldsprakig en breedsprakig tevens, en de familie hermagen ware misschien begonnen zich te amuseren, wanneer zij buiten niet den regen bij stroomen had hooren nedervallen, en het vooruitzigt had dat zij te voet naar ‘Bouw-lust’ terug moest. Wat den Predikant betrof, hém zou de gele koets wel te huis brengen, en hij bekommerde zich dus niet veel om het weêr. Hij scheen naauwelijks de buijen te hooren, maar praatte met zijne buurvrouw anne-mie over het gezin van den banksluiter, dat in oogenblikkelijken nood verkeerde. Toen die zaak afgehandeld was, ontstond er een van die oogenblikken van stilte, die, zonderling genoeg, juist in talrijke gezelschappen het menigvuldigst zijn, en gewoonlijk, zoo als ook ditmaal door agnes, aan het voorbijgaan van een Dominé worden toegeschreven.
- Ik weet niet waarmede wij dien naam toch verdiend hebben - zeide revelink, half ernstig, half in scherts. - Ik geloof dat wij de gezelligheid evenzeer op prijs stellen als ieder ander, en wij zijn regt dankbaar aan haar die ons dezen avond de gelegenheid gaven om van die liefde tot gezelligheid het bewijs te geven. Mogen onze gastvrouwen...
- Nu kunnen ze 'er testament wel maken - hoorde men plotseling uit den mond van den jongen revelink, die volgens gewoonte niet naar zijn vader luisterde, en met antoinette en magdalena het lot gadesloeg van een paar muggen, welke na langen tijd heen en weder te hebben gezweefd, hoe langer zoo meer de vlam naderden.

{==689==} {>>pagina-aanduiding<<}

Allen zagen naar karel, zoodat zijn vader wel genoodzaakt was zijn toast - want daartoe had de ongezochte inleiding gediend - te staken. Het gelaat der Dames mazaron teekende minder toorn dan angst, want, ondanks de eentoonigheid van haar leven, waren zij er even sterk, misschien sterker dan menig ander aan gehecht; te oordeelen althans naar hare vrees voor den dood. Zóó ver ging die vrees, dat zij zelfs niet te bewegen waren om tot datgene over te gaan wat karel daar zoo onvoorzigtig noemde. Dominé revelink hield haar wel gedurig het verkeerde van dit verzuim onder het oog; maar hermagen betoogde dat men voor zijn testament nog altijd gelegenheid genoeg had; hij sterkte haar in die nalatigheid, misschien om haar pleizier te doen, maar misschien ook omdat zónder testament alles aan hém kwam, en mét een testament menig legaatje er af zou vallen. En het waren ook juist die legaten welke in revelink's pogingen om een uitersten wil te doen maken, eene hoofdrol speelden. Voor hem-zelven wenschte hij ze niet, maar als de goede, milde geefsters vielen, zou hij toch gaarne in het bezit der giften blijven. Voor de Dames hermagen knoopte zich aan het woord ‘testament’ het denkbeeld van persoonlijke bevoorregting, en legaatjes aan de oudste, of de jongste, of de liefste. Geen wonder derhalve, dat dit los uitgesproken gezegde aller gedachten bezig hield. Wel volgde de uitlegging, maar de indruk bleef, en noch de toast van den Dominé, noch de aardigheden van hermagen waren in staat dien indruk bij de Jufvrouwen mazaron weg te nemen. Die ongenoode gast, welken karel voor de verbeelding van het gezelschap geroepen had, bleef daar aanzitten, en het was of nu reeds dat waas van doffe stilte, dat zijne verschijning meestal
verspreidt, de kostbaarheden der tafel bedekte, en aller harten omhulde. Het genot, zoo het er al geweest was, verdween geheel, en al zeer spoedig gaf Mevrouw hermagen het sein tot den aftogt.
De regen kletterde; de wind gierde; de lucht was digt bewolkt en donker. Onherbergzaam en koud woei de nachtwind naar binnen, en bluschte bijna het eindje kaars op den blaker der meid, die de familie uitliet, en hare hand toevallig zóó hield, dat men er het ‘geschenk in zilver’, die flaauwe navolging der Oostersche zeden, in deponeren kon. De oude dames

{==690==} {>>pagina-aanduiding<<}
bleven binnen, maar sare-kee moest toch nog even te voorschijn komen. Er was ééne parapluie te weinig; want de familie hermagen was maar gedeeltelijk op het slechte weêr gewapend.
- Geef die bruine maar, jansje! - riep sare-kee.
- Die bruine, Jufvrouw?
- Ja, die heel oude, zal ik maar zeggen.
De heel oude parapluie verscheen, en de hermagens plasten door de natte straten, en de wind joeg hunne kleederen om hen heen, en de regen stroomde op hen neder, en doorweekte al wat niet door de parapluies beschut was. Maar toch waren zij in de open lucht vrolijker dan in die sombere vertrekken hunner bloedverwanten, en agnes verzekerde dat zij liever hier vernachten zou, dan in die bruine voorkamer.
- 't Is of er al een doode is - zeide zij.
- Dan zou dit eene magere erfenis wezen - lachte marie, die de heel oude parapluie droeg.
- Wacht maar, dát hebben wij toch! - spotte antoinette - het overige zal wel komen.
- Die malle jongen met zijn ‘testament maken’! zag-je wel hoe bang zij werden?
- Nu, dat geloof ik; ze zijn zoo bang voor den dood als of zij waarlijk nog genot van haar leven hadden.
- Leven! Is dat leven! De menschen weten niet wat genot is; of, als zij 't werkelijk pleizierig vinden om van tijd tot tijd dat moois voor den dag te halen, is dat ook het eenige.
- En de preken van Dominé revelink!
- Wat is die man vervelend!
- En wat bedelt hij! Hebt gij wel gehoord hoe hij onder het dessert weêr wat vroeg voor een banksluiter?
- Ja, daar zijn ze wèl van: geven aan de armen doen ze.
- Als zij maar niet te véél geven!
Zoo pratende zette de familie den togt voort naar ‘Bouwlust’, een kwartier buiten de stad gelegen, waar zij eindelijk doornat aankwamen, en verzekerden dat zij onder weg wél zoo veel pret hadden gehad als bij de nichten.
Dominé revelink was een half uur vroeger te huis. Onder weg kreeg karel eene vermaning over zijn ongepasten uitroep, en karel zeî: ‘dat de dames ook wel dwaas waren om zich aan zoo iets gelegen te laten liggen. Zij zouden toch wel

{==691==} {>>pagina-aanduiding<<}
sterven als het haar tijd was!’ Toen hoopte Dominé dat die tijd nog ver af zou zijn, en beide zwegen verder.
Anne-mie werd naar bed geholpen, en had een zeer slechten nacht. Dat testament wilde maar niet uit hare gedachten. Sare-kee ruimde op tot dat de eerste morgenschemering weêr doorbrak. Toen had alles weder zijne oude plaats hernomen, en was het in de woning der mazarons weêr even eentoonig en geregeld als altijd. Bij het ter ruste gaan nam zij zich vast voor om nooit meer gezellige avondjes aan te leggen.

II.

Bouw-lust.

Een klein kwartier buiten Elsingen, aan den stillen landweg; las men op een hek, aan den ingang eener tamelijk smalle laan, de woorden ‘Bouw-lust’. Wanneer men die laan ten einde wandelde, zag men aan de regterzijde eene woning van twee verdiepingen hoog, waarvan de tien ramen aan de voorzijde uitzigt gaven op het vlakke groene weiland dat er voor lag, en de tien ramen aan de achterzijde op het vlakke groene weiland dat daarachter zich uitstrekte; met dit verschil evenwel, dat vóór de woning een bloementuin, en achter de woning een moestuin haar van het weiland scheidde. Die woning met hare vele ramen, welke allen van groene zonneblinden waren voorzien, maakte onwillekeurig den indruk van een kaartenhuis, en als men haar op een zonnigen dag voorbijging, zou men waarlijk geneigd zijn te gelooven, dat zij ook aan de bestemming van kaartenhuizen beantwoordde en alleen vliegen bevatte. Vliegen bevatte zij ongetwijfeld; bij duizenden zelfs; maar de hoofdbewoners waren toch menschen, en wel de familie hermagen. De hermagens noemden dit hun buiten; de onpartijdige aanschouwer doopte het met den naam van optrekje; de kenners verklaarden het een oud, uitgewoond huis, dat meer nadeel dan voordeel aan den tuin gaf. Men moest er een flink, groot heerenhuis zetten, dan was de grond iets waard.
Mijnheer hermagen verlangde niets liever dan dat, en hij was ook niet anders van plan. Hij beantwoordde in dit opzigt geheel aan den naam van zijne plaats; maar tusschen lust

{==692==} {>>pagina-aanduiding<<}
tot bouwen en geld tot bouwen lag eene breede kloof, die slechts aan te vullen was door de lijkkist der Dames mazaron. Men moest de teeken-portefeuille maar eens openen, die in de groote achterkamer stond - gewoonlijk de bibliotheek genoemd naar de vrij schaars voorziene boekenkast - dan zou men eens zien welke huizingen hier al konden oprijzen als eens de aarde die oude bloedverwanten bedekte. Men had kust en keur in allerlei bouwstijlen, en bij elke teekening behoorde een plattegrond voor den aanleg der tuinen. Men had er in den elizabeth's stijl en den Byzantijnschen, den Belgischen en den ouderwetsch Hollandschen, in den Oosterschen stijl met een plat dak en open gaanderijen, ja, zelfs de Gothische bouwtrant was niet vergeten. Dit laatste echter was meer een liefhebberij-stukje van den Heer hermagen, want wij verzuimden nog te zeggen dat hij al die gebouwen zelf teekende, en op die wijze de studiën van zijne jeugd - hij had lang bij een architect gewerkt - te gelijk met de idealen van zijne toekomst onderhield.
Zoo lang echter de nichten in leven bleven, kon er niets van die plannen komen. Zijn inkomen was maar juist toereikend om zijne uitgaven in evenwigt te houden met zijne inkomsten, en liet hem niet de minste afwijking van het strengnoodzakelijke toe. Integendeel, hij was gedwongen om alles aan te grijpen wat een eerlijk en fatsoenlijk man aangrijpen kan, om in datgene te voorzien wat wel niet tot de behoeften behoorde, maar waar een ‘eerlijk en fatsoenlijk’ man toch ook niet buiten kan blijven. Wie, zoo als hermagen, in beschaafden kring wil converseren, zijne dochters muzijk-les wil doen geven, en een parasol laten dragen, zijne vrienden een flesch wijn wil schenken, goed gekleed en behoorlijk gevoed wil zijn, en geene schulden wil maken die hij niet betalen kar, moet, als hij geene fortuin heeft, vernuftig overleg aan onvermoeide werkzaamheid paren. Hermagen was dan ook een ijverig arbeider in de maatschappelijke mijn, waarin ieder zijn goud zoekt, en exploiteerde vlijtig elke aâr, die zijn scherpe blik ontdekte. Hij had het zoo ver gebragt, dat zijne gezamenlijke bij-baantjes zijne hoofdbetrekking in finantiëel belang overtroffen, en zoo lang hij in de kracht des levens was, twijfelde hij er niet aan, of hij zou voor zich en de zijnen kunnen zorgen. Maar de toekomst!...Hij had wel

{==693==} {>>pagina-aanduiding<<}
eens gehoord van menschen die voor den kwaden en den ouden dag wat overlegden, maar dat was in den goeden ouden tijd, toen de dochters naar den naaiwinkel gingen, en de huismoeders geene meid hielden. Op de dagen die komen zouden was hij dus slecht voorbereid, maar tusschen dat verschiet en het heden rezen zijne nichten mazaron, die een gouden gloed wierpen over die anders zoo droevige toekomst. Kwamen die te vallen, dan zou niet enkel de oude woning voor eene nieuwe plaats maken; dan zou niet enkel de moestuin, waarin thans alles geplant werd wat eetbaar was, tot een verhevener doel worden ingerigt; dan zouden ook, op het weiland, de twee geiten niet langer de eenige viervoeten zijn, en de vijftig kippen, wier eijeren eene bron van inkomst waren, niet meer behoeven aangehouden te worden. Maar bovenal zou dan hermagen zijn geest en zijn ligchaam rust kunnen geven, en met een vierde van zijn dagelijkschen arbeid tiendubbele inkomsten genieten. Die fortuin, welke thans strekte om in sombere eentoonigheid twee oude ongehuwde dames te doen leven, en de protégés van een Dominé te ondersteunen, zou dan welvaart en onbekrompenheid schenken aan een gansch gezin, dat het waarlijk wel verdiende - althans in zijne eigen oogen.
Wij zijn wat uitvoerig geweest in onze schets van hetgeen de hermagens van de toekomst verwachtten; men vergeve het ons: die toekomst besloeg dan ook zulk eene aanzienlijke plaats in het leven der werkelijkheid, en in het gedachtenleven van elk lid van hermagens gezin, dat wij er wel wat langer bij stil mogten staan. Wij zouden er ons zelfs veel langer mede bezig kunnen houden, want nu gaan wij stilzwijgend voorbij wat Mevrouw al, behalve eene linnenmeid, er van verwachte; hoe, onder duizend andere zaken, die erfenis voor antoinette eene équipage bevatte; voor magdalena eene shawl en eene kamenier: voor hermine een abonnement in de opera, en het lidmaatschap van sociëteiten waar gedanst werd; voor marie een bonheur de jour in acajon, met de ‘beste’ auteurs; voor agnes eene pianino, met een muziekmeester, en voor allen eene goede partij. Dat laatste behoorde echter onder de verborgenheden.
Was het nu de familie zoo euvel te duiden, dat zij van de nichten mazaron wat meer werk maakte, dan wel juist met hare neigingen overeenkwam, en dat zij zoo vreeselijk bedroefd

{==694==} {>>pagina-aanduiding<<}
niet was, nu anne-mie, vijf weken na den dood harer zuster, die aan de gevolgen eener gevatte koude bezweek - misschien veroorzaakt door het uitlaten der familie op den gezelligen avond - op het punt scheen om het slagtoffer te worden van haar geschokt zenuwgestel.
‘Krakende wagens duren het langst’, was steeds de leus van hermagen geweest, die hij de zieke nicht tot troost gaf, als zij zich over haar toestand beklaagde; en bij zich-zelven had hij die spreuk niet zelden herhaald, wanneer hij aan het oogenblik dacht waarop de gouden toekomst zou aanbreken. Dat spreekwoord had zich ook thans bewaarheid; sare-kee, die zich wel eens beroemde dat zij nog nooit onder doctors handen was geweest, was bezweken, en de sukkelende anne-mie leefde nog - zoo het althans leven heeten mogt; want gedurende de vijf weken die na den dood harer zuster verloopen waren, verkeerde zij onophoudelijk in de overtuiging dat zij den anderen morgen niet halen zou. De hermagens en revelink toonden om strijd: dat men in nood zijne vrienden kennen leert; en geen dag ging er voorbij dat de laatste er geen bezoek bragt: geen uur dat niet een paar der eersten in de ouderwetsche woning gevonden werden. Beurtelings waakten zij bij de overgebleven zuster, en die niet wist, of vergeten kon, dat zij de eenige erfgenamen der mazarons waren, moest erkennen dat kinderen niet liefderijker voor hunne moeder konden zorgen.

- Weet ge wel, leen! - zoo was de huisnaam van magdalena - dat het eene zware taak begint te worden! - zeide hermine, die den vorigen nacht had gewaakt, en thans na eenige uren rust bij hare zuster beneden kwam.
- Ja, zeker weet ik het - antwoordde magdalena - en geloof dat ik het voel ook. Ik ben tegenwoordig niets prettig. Mijne teint gaat geheel weg.
- Er zijn evenwel voorbeelden - vervolgde de zuster, terwijl zij haar werk nederlegde en opstond om haar eigen gelaatskleur eens te bezien, en tevens dat gevoel te verdrijven, dat zich na een slapeloozen nacht telkens van ons meester maakt - er zijn evenwel voorbeelden, dat menschen jaren lang bleven sukkelen zoo als nicht anne-mie.
- Hé! als dat te voorzien was!...

{==695==} {>>pagina-aanduiding<<}

- Dan?...Eene soeur de charité - zeide hermine los weg.
- Hier kan dat niet; bovendien, wat zou Dominé revelink wel zeggen, en nicht anne-mie zelve?
- Dat zou alles wel schikken; maar gij hebt gelijk, wij moeten oppassen, en niemand anders.
- Zou het zonde zijn, mine?
- Wat? Dat wij oppassen? Wel zeker niet.
- Oppassen, nu ja; maar gij zult toch wel eens verder denken.
- Wel, dat spreekt van zelf - antwoordde hermine - maar zonde zie ik daar niet in. Als wij het einde verhaastten - maar dat doen wij niet. Wanneer nicht sterft, erven wij, en men zou geen mensch moeten zijn om dat geheel te vergeten.
- Als wij eens niet erfden, zouden wij dan ook zoo lief voor haar zijn?
- Niet erven! - riep marie uit, die bij deze woorden binnen kwam - waar denkt ge aan, leen! Papa moge er zich niet over uitlaten, maar dit heb ik toch gemerkt dat er geen testament is.
- Och, kind! daar spreken wij niet van - hernam de oudere zuster, met zekere minachting - ik begrijp niet waar ge u mede bemoeit!
- Ik wel; of meent ge dat de erfenis voor u alléén zal wezen? Dan hebt gij 't glad mis. Ik leg zelfs 't eerst aan de beurt; over zeven weken ben ik jarig, en papa heeft mij altijd belooft, als hij het doen kan...
- Papa zal zich wel eens tweemaal bedenken eer hij u die bonheur de jour geeft. Er zijn andere dingen waar wij allen iets aan hebben.
- Juist: een bal, een concert, niet waar? - hernam marie bits. - Op uwe jaren moest men daar niet meer aan denken.
Magdalena was vier-en-twintig jaren, en de hatelijkheid kon dus niet zeer diep grieven; maar toch bleef het antwoord niet uit, en een half uur later hadden de zusters hevige rusie gehad, en waren zij voor den ganschen dag gebrouilleerd.
Wij bedriegen ons; zij zouden onder gewone omstandigheden den ganschen dag gebrouilleerd zijn geweest, maar in dagen als die zij thans doorleefden, viel er te veel voor, dat haar tot elkander bragt. Hermine was juist naar de keuken gegaan om voor het middagmaal te zorgen - want het was hare week -

{==696==} {>>pagina-aanduiding<<}
en magdalena zat, met het hoofd in de hand, voor het geopende raam, naar de bloemen te turen, terwijl marie, om te toonen hoe weinig zij om hare zuster gaf, een der meest gedruischmakende stukken op de piano speelde, toen agnes met haastige schreden de laan van ‘Bouw-lust’ aflegde, en reeds op een afstand wenkte dat er iets belangrijks was gebeurd.
- Ik zou de piano maar sluiten, marie! - sprak ze met zekere waardigheid, in het volle bewustzijn van het gewigt van haar persoon, als overbrengster eener belangrijke tijding.
- Is nicht?... - begon magdalena.
- Papa komt niet t'huis eten, en mama ook niet - ging agnes voort, met de gedempte stem die haar rol medebragt.
- Wanneer is nicht gestorven?
- Een uur geleden. Kalm en zacht, zegt mama, en de bidder is er al. Papa heeft gezegd dat wij nog maar niet zouden sluiten.
- Me dunkt dat wij 't wèl moeten doen - hernam hermine. - De menschen kunnen van den weg ons huis toch zien.
- Heeft mama ook iets gezegd van rouw? - vroeg magdalena.
- Ik heb er niet over gesproken, maar zes maanden rouwen zal toch wel noodig zijn.
- Wij moesten er met ons beide maar heen gaan, leen! - zeide hermine.
- Volstrekt niet, er is niemand noodig op 't oogenblik - antwoordde de jongste, gedeeltelijk uit jalouzie dat de oudere zusters daardoor weder een voorregt zouden hebben.
- In een sterfhuis zijn altijd menschen noodig - hernam hermine weder met eenige pretensie.
- Daarom ga ik er ook heen, zoodra wij gegeten hebben - gaf agnes ten antwoord, en toen hermine hare schouders ophaalde, en magdalena de gordijnen liet vallen, zonder op die woorden te letten, vertelde agnes aan marie hoe nicht anne-mie gestorven was, en vooral welke diensten zij, agnes, in de laatste uren al bewezen had. Die mededeeling was natuurlijk ook voor de oudere zusters bestemd, maar 't spreekt van zelf, dat die naar het gesnap van zoo'n kleine meid niet luisterden, of ten minste niet schenen te luisteren.
De Dames hermagen harmoniëerden onderling niet minder

{==697==} {>>pagina-aanduiding<<}
dan andere dames; maar zij waren openhartig, en verbloemden de kleine grieven, die zij telkens tegen elkander hadden, niet. Van daar dat er dikwijls getwist werd, maar twisten tusschen zusters leiden zelden tot haat, en het krachtigst bewijs daarvan was gelegen in het verschijnsel dat de zusters die gisteren de hevigste rusie hadden gehad, heden elkander ondersteunden, en morgen voor de helft neutraal bleven in den twist tusschen anderen. Het was, indien wij het kleine met het groote mogen vergelijken, de verhouding van Engeland, Frankrijk, Rusland, Oostenrijk en Pruisen, en men zag allerlei onverwachte combinaties, en even onverwachte tegenpartijen. Maar, wat het zonderlingste was, de meeste oneenigheid sproot, zoo als nu, voort, niet uit wangunst over hetgeen men had, maar over hetgeen men zou hebben; niet uit afkeuring van hetgeen men deed, maar doen zou, wanneer eenmaal de erfenis was gevallen. Verstandiger ware het dus geweest als men maar gezwegen had over die gedurige oorzaak van geschil; maar zoo geheel vervulde zij de harten der dames, dat zij er niet over zwijgen konden, en naauwelijks was het viertal aan tafel gezeten, of men begon al weder over de nichten mazaron, die men nu nooit weêr zien zou, en die toch wezenlijk zoo kwaad niet waren geweest: zij wisten alleen niet hoe zij haar geld gebruiken moesten - gelukkig! want thans zou de familie hermagen gelegenheid hebben om dat te toonen.
- Als er nog eens andere bloedverwanten waren! - zeide agnes op eens, en als schrikte zij-zelve van die woorden, bleef haar vork halverwege tusschen bord en mond.
- Welk eene dwaze gedachte! Daar zouden wij toch wel van weten! - meende marie.
- Ja, maar als zij er eens waren? - herhaalde magdalena. - Die broêr!
- Welke broêr?
- Wiens portret op de slaapkamer hangt, met dat blaauwe rokje, en een bouquet in zijne hand.
- Is dat een broêr? - vroeg agnes.
- Dat was er een - stelde marie de zusters gerust. - Papa heeft mij eergisteren nog verteld dat die al twintig jaren dood moest zijn.
- Ik weet er nog méér van! - riep hermine. - Toen ik bij de nichten was om haar die bruine japon te helpen keeren,

{==698==} {>>pagina-aanduiding<<}
ge weet wel dat oude streepje, precies een behangsel, waarin sare-kee er uitzag als een wandelend ledekant...
- De menschen zijn nu dood - bestrafte haar magdalena.
- Nu, dat doet er niet toe! ga voort, mine! wat zeide ze toen?
- Wel, toen vroeg ik van wien dat portret was; ik wist het heel goed, maar ik vroeg het zoo maar eens om een praatje te maken. En toen zeide sare-kee dat het een broêr was. En toen vroeg ik of die nog leefde, wat ik óók wel beter wist; en toen schudden beide het hoofd, en zuchtten zij zwaar. En toen vroeg ik hoe hij gestorven was. - Op zee - antwoordde anne-mie, kort af; maar toen ik hetzelfde aan papa vroeg, gaf hij ten antwoord: dat die broêr een heel zonderlingen dood moest gehad hebben.
- Misschien heeft hij zich opgehangen?
- Of verdronken?
- Dan had papa het wel gezegd - neen, het zal wel iets anders zijn.
De dames gisten nog eene poos naar de oorzaak van den dood van dien broeder, en zoo kwamen zij weder op de erfenis; en het vraagstuk: wie er bij de begrafenis koffij zou schenken, maakte, in stede van dessert, een belangrijk onderwerp van geschil uit.
Toen de avond gevallen was, kwam papa te huis. Hij was dood moê, want den ganschen dag was hij in beweging geweest, om de noodige beschikkingen te maken. Hij klaagde zeer over Dominé revelink, die onophoudelijk toespraken hield en wenken gaf - hij had beter gedaan wanneer hij ook de handen eens aan 't werk had geslagen. Het was intusschen zeer waarschijnlijk, dat hermagen dit nog minder gaarne zou hebben gezien.
Drie dagen gingen er om, waarin men ophoudelijk een van de hermagens op den weg tusschen ‘Bouw-lust’ en de woning der mazarons ontmoeten kon. Met verbazingwekkende snelheid waren allen in den rouw, zóó snel zelfs, dat sommigen meenden dat het rouwgoed reeds gereed had gelegen, want gansch Elsingen wist dat de hermagens ‘aan het erven kwamen’. De dood-advertentie en andere stukken waren allen door hermagen onderteekend; de aangiften werden door hem gedaan, en er was geen sterveling die het in twijfel trok, of de eigenaar van ‘Bouw-lust’ wel de wettige erfgenaam was.

{==699==} {>>pagina-aanduiding<<}
Immers hermagens echtgenoote was de eenige dochter der eenige zuster van de moeder der Dames mazaron, die, ten overvloede, ooms noch tantes had gehad. Elsingen was wel groot, maar ook dáár vond men specialiteiten, die bijzonder sterk in de genealogie waren, en precies wisten te vertellen, hoe de man die het fraaije huis op de Vorstengracht bewoonde, aan zijn geld gekomen was, en hoe de oude kantoorbediende, die nog altijd in den jas van zijn overleden patroon liep, eigen rijtuig had gehouden, en de schoonmaakster van Mevrouw r. eene eigen zuster was van Mevrouw s., die driemaal zoo voornaam was als Mevrouw r. zelve. Er waren er die alle familie-relatiën niet enkel, maar ook alle familiegeheimen kenden, en 't spreekt van zelf, dat bij hen ook de hermagens en hunne betrekking tot de mazarons naauwkeurig waren geboekt, terwijl onder de aanmerkingen er bij was geschreven: dat de oude dames steeds groote vrees aan den dag hadden gelegd om haar testament te maken, hetgeen een zwaren slag aan het privaat-armenfondsje van Dominé revelink zou toebrengen. De diable boiteux kon niet meer van de zaken weten dan de genealogen te Elsingen. Ja, zij wisten zelfs dat de dames, toen zij nog in Amsterdam woonden, dus meer dan twintig jaren geleden, een broeder hadden gehad, van wien men echter nooit meer iets gehoord had. Sommigen zeiden dat hij in eene zaak van valsche wissels betrokken was geweest; anderen, en die waren digter bij de waarheid, dat hij eene chocolade-fabrijk had gehad, die gefailleerd was. Van hem-zelven had men echter nooit meer iets gehoord, dus - was hij dood.
De familie hermagen had de honneurs bij de condoleantievisites waargenomen. Bijna niemand had ze gebragt. Waarom ook? De mazarons waren nu toch uitgestorven, en de hermagens bragt het maar in eene moeijelijke positie: zij hadden zich geweld moeten aandoen om bedroefd te schijnen. Eindelijk kwam de dag der begrafenis. Even deftig als de oudste zuster, werd nu ook de jongste naar 't kerkhof gereden; de doodgraver kreeg dezelfde fooi, en de bidders, en de dragers, en de koetsiers ook, en daarmede viel het scherm over de twee oude jufvrouwen, de trouwe volgsters van Dominé revelink, van wier weldaden menigeen spreken kon, en van wier zonderlinge, eentoonige levenswijze menigeen sprak.

{==700==} {>>pagina-aanduiding<<}

Mijnheer en Mevrouw hermagen zaten in de achterkamer, en spraken geen woord. Er viel niet veel te zeggen, althans niet veel wat te dezer plaatse en ure passende was. Al wat hen omringde zou het hunne worden, of liever was reeds het hunne.
Als machiavelli gelijk heeft, dat de zoon eer den dood van zijn vader dan het verlies zijner bezittingen vergeet, kon het niet wel anders, of de hermagens moesten meer denken aan hetgeen zij wonnen dan aan hetgeen zij verloren hadden. Antoinette en magdalena volgden het ouderlijk voorbeeld, en zaten zwijgend bij het half gesloten raam. Karel revelink die, met zijn eersten hoed op, de lijkstaatsie was gevolgd, en met de hermagens was binnengegaan, maakte zich gereed te vertrekken, iets dat hij reeds voorlang zou gedaan hebben, als hij er niet zoo tegen opzag om zijn hoed op te zetten. Eindelijk was hij er toe besloten, en rees hij al half van zijn stoel, toen een vrij hevige ruk aan de schel, zoo als misschien nooit een sterfhuis ten deel viel, hem weder deed neêrzijgen.
- Dat is volstrekt niet zoo als 't hoort! - merkte hermagen aan.
- De menschen hebben ook voor niets eerbied - liet Mevrouw volgen, en de dames zagen nieuwsgierig uit wie er nu nog eene visite maken kon. Die nieuwsgierigheid werd lang op de proef gesteld, want de oude jans kon de menschen verbaasd lang laten wachten - onze lezers zullen zeker minder nieuwsgierig en geduldiger zijn.
(Het vervolg en slot in 't eerstvolgende Nommer.)

Snippers tot bladvulling.

Weelde vergroot de behoeften; matigheid verhoogt het genot.

Het gezondheid-drinken maakt vele zieken.

Tafelschuimers zijn menschen die ledig komen, maar geladen heengaan.

Wie rijk wil worden, werpe ál wat hij onnut wil uitgeven in een spaarpot.


{==701==} {>>pagina-aanduiding<<}

Mengelwerk.

Antikritiek.

Teregtwijzing aan den schrijver van het werkje, getiteld: ‘Bethesda. Wederlegging’, enz.;

in antwoord op zijne Antikritiek, geplaatst in de Amsterdamsche Courant van 6 October 1856.

Mijn Heer! De aankondiging uwer ‘Wederlegging’, enz. in de Vaderl. Letteroefeningen van September l.l., schijnt zoo wel uwe goedkeuring weggedragen, als uw misnoegen opgewekt te hebben. Noch voor het een, noch voor het ander bestond er toereikende grond, en de steller van die aankondiging is bereid, u het misverstand zijner woorden en de verkeerde daaraan ontleende gevolgtrekkingen aan te wijzen. - Met de verklaring beginnende, dat men aan de goede zaak onmogelijk grootere dienst had kunnen bewijzen, dan door voornoemde aankondiging in de Letteroefeningen op te nemen, doet gij het voorkomen, dat haar schrijver de waarheid heeft willen wederleggen. Er was echter van wederlegging geenerlei sprake, en uw Recensent heeft zelfs op de heilzame werking, die somtijds aan het koude water mag worden toegekend, niet het allerminste afgedongen; maar zijne woorden bepaalden zich tot de aanwijzing, dat het Gouvernement in de geweigerde vergunning tot het openen eener openbare waterkuur-inrigting, buiten toezigt en verantwoordelijkheid van een Medicinae Doctor, geheel volgens de Wet gehandeld heeft. Daar gij dit nog niet hebt willen begrijpen, neem ik de moeite om Art. 26 van het Koninklijk Besluit van 31 Mei 1818, nogmaals onder uw oog te brengen: ‘Geene geçonstituëerde Magt zal, onder wat voorwendsel ook, vermogen iemand tot de uitoefening der genees-, heel- en verlos-, of artsenijmengkunde onder hare jurisdictie toe te laten, dan die daartoe - is bevoegd verklaard; maar zullen dezelve gehouden wezen, om met alle gestrengheid tegen het insluipen van misbruiken dienaangaande

{==702==} {>>pagina-aanduiding<<}
te waken.’ - In de tweede plaats beschuldigt gij den steller der aankondiging: dat hij zich aan eene opzettelijke verdraaijing (van woorden) en aan misleiding van den lezer zou hebben schuldig gemaakt, door eerst van den Minister van Binnenlandsche zaken, en eerst daarna van den Heer schimmelpenninck van der oije gewag te maken, niettegenstaande de laatstgenoemde op den titel van uw geschrift het eerst genoemd was. Maar is het u dan onbekend dat, in een Constitutionelen Staat, aan een Minister des Konings de voorrang boven een lid der Tweede Kamer wordt toegekend? Hoe kon de lezer door een zoodanig anachronisme, bijaldien mijne handelwijze dien naam verdient, op een valsch standpunt geplaatst worden, daar de tijd-orde, waarin de beide genoemde Heeren het woord voerden, in het gegeven geval geheel onverschillig is, en geenerlei invloed op het oordeel der Kamer heeft kunnen uitoefenen? - Eindelijk verwijst gij uwen beoordeelaar tot bl. 44 van uw geschrift, en wel tot eenige aan het slot dier bladzijde voorkomende woorden van een ongenoemden Hoogduitschen Schrijver. Die woorden schijnen te moeten dienen (want in het ontcijferen uwer meening kan men slechts tot zekeren graad van waarschijnlijkheid opklimmen) tot wederlegging der volgende in het September-Nommer van dit Tijdschrift voorkomende zinsnede: ‘Intusschen vraagt het gezond verstand: of de waterkuur voor alle soorten en graden van ziekten en kwalen dezelfde is? en, zoo neen, hoe dan iemand, zonder de minste wetenschappelijk geneeskundige opleiding, den aard en den graad van elke ziekte of kwaal zal kunnen kennen en beoordeelen?’ Steller dezes is echter van meening, dat zijne vragenderwijze tegen u ingebragte bezwaren door uwe aangehaalde woorden geenszins wederlegd, maar, daarentegen, bevestigd worden, daar zij, woordelijk in onze moedertaal overgebragt, aldus luiden: ‘- niet, dat het water een regtstreeksch geneesmiddel is, maar dat alleen de
organische kracht onder medehulp van het water, de lucht, de spijs, de warmte, en naar omstandigheden, ook van de beweging, in staat is alle ziekten te genezen, - maar niet alle graden van ziekte of ziekte-soorten’. Bedrieg ik mij niet, dan was het juist dit (voor zoo ver de woorden, uit hunnen natuurlijken zamenhang gerukt, verstaanbaar zijn), dat vroeger door mij betoogd werd; dan waren het juist de verschillende

{==703==} {>>pagina-aanduiding<<}
ziekte-tijdperken en ziekte-soorten, benevens velerlei bijkomende omstandigheden, wier behoorlijke kennis en waardeering - bij leeken niet aan te treffen - noodig geacht werd voor eene geschikte en doeltreffende behandeling.

De Schrijver van het artikel in No. XI van dit Tijdschrift voor 1856, bl. 519-521.




Iets over de natuurkunde der litteratoren, en de letterkunde der natuurkundigen.

Door Dr. D. Burger, Jr.

Volgens de bestaande wetgeving op het hooger onderwijs, moeten de litteratoren een vrij zwaar examen in de wiskunde afleggen, en bovendien een getugischrift kunnen vertoonen van met vrucht bijgewoonde lessen over de Physica en de populaire Astronomie. Desgelijks moeten de philosophen, gelijk men ze noemt, dat is: de natuurkundigen, getuigschriften van met vrucht bijgewoonde lessen over Grieksche en Latijnsche letterkunde, redeneerkunde, bovennatuurkunde en geschiedenis der wijsbegeerte overleggen. Dit klinkt op het eerste gehoor vreemd; want menigeen is geneigd te vragen: waartoe dit overstappen in een geheel vreemd gebied? Bij nader onderzoek evenwel blijkt het, dat deze bepalingen op een waar en goed begrip steunen; al is het niet te ontkennen dat zij, zoo als zij nu liggen, veel stof tot gegronde aanmerking opleveren, daar zij te gelijk te veel en te weinig behelzen.
Deze bepalingen hebben haren oorsprong te danken aan de poging om twee tegenstrijdige begrippen in overeenstemming te brengen. Aan den eenen kant staat de eisch: ‘Wees niet eenzijdig! zoek zoo veel mogelijk alles te omvatten!’ en aan den anderen kant wordt even dringend geroepen: ‘Doe niet te veel, maar kies een bepaald gedeelte der wetenschap tot uw hoofdwerk! slechts door verdeeling van den arbeid komt iets goeds tot stand’. Beide eischen zijn billijk. Het middel om ze beide te bevredigen, is dit: dat men de wetenschap in groote rubrieken splitst, en ieder die ééne rubriek tot hoofdzaak

{==704==} {>>pagina-aanduiding<<}
kiest, uit de andere zoo veel mededeelt als noodig is, om hem er een algemeen begrip van te geven. Passen wij dit beginsel hier toe, dan wordt alles duidelijk.
De hoofdverdeeling, waardoor reeds spinoza alles wat bestaat gesplitst heeft, is die van uitgebreidheid en denken. Zonder ons nu hier met het onderzoek naar den metaphysischen zamenhang tusschen ligchaam en ziel in te laten, waaromtrent trouwens met zekerheid weinig kan gezegd worden, meenen wij te kunnen beweren: dat werkelijk de verschijnselen die zich aan ons voordoen, uitnemend goed onder eene der twee categoriën, die der uitgebreidheid, of die van het denken, kunnen gerangschikt worden, en dat alle wetenschappen volgens deze verdeeling tot eene dier twee categoriën kunnen gebragt worden; zoodat, om nu de akademische verdeeling in vijf faculteiten te behouden, de regtsgeleerdheid, de godgeleerdheid en de letterkunde voorwerpen beoefenen, die tot de categorie van het denken behooren; terwijl de natuurkundige wetenschappen en de medicijnen zaken behandelen, die onder de categorie der uitgebreidheid begrepen zijn. Wil men nu op dezen stand van zaken het beginsel toepassen, dat eenzijdigheid moet vermeden worden, zonder de zoo noodzakelijke verdeeling van den arbeid uit het oog te verliezen; dan is het aan den eenen kant te veel, wanneer men iemand die één vak beoefent, verscheidene specialiteiten uit een ander laat leeren: en aan den anderen kant is het te weinig; want het is hier niet om enkele vakken te doen, maar om allen; en niet om naauwkeurige kennis van specialiteiten, maar om een algemeen overzigt. Zulk een algemeen overzigt nu kan uit twee oogpunten beschouwd worden. Het kan dienen om allen, die verschillende specialiteiten, welke onder ééne categorie vallen, beoefenen, door eenen gemeenschappelijken band te verbinden; het kan tevens dienen, om allen die tot de eene categorie behooren, met de hoofdzaken der andere categorie bekend te maken. Beide doeleinden kunnen en moeten te gelijk bereikt worden, om de universiteit werkelijk tot eene universiteit, tot eene leerschool voor
algemeene wetenschappelijke vorming te maken, en daardoor, zonder de verdeeling van den arbeid, die bij den grooten omvang der wetenschappen volstrekt noodig is, uit het oog te verliezen, eenzijdigheid te verhinderen. De wijze waarop zulks kan tot stand

{==705==} {>>pagina-aanduiding<<}
gebragt worden, is de volgende. Vooreerst wenschen wij dat in ieder bijzonder vak van studie de menigte punten waarover de examina loopen, tot datgene beperkt worde, wat door de ondervinding als volstrekt noodig is aangewezen. Dit van al de verschillende vakken op te geven, gaat mijne krachten te boven, en is ook volstrekt niet noodig. Genoeg is het de beginselen vast te stellen. Als eerste beginsel bij eene toekomstige regeling van het hooger onderwijs stellen wij dus dit: beperk de verpligte vakken tot het volstrekt noodige. Een tweede beginsel, dat zich hier van zelf aansluit, is dit: dat het volstrekt noodige dan ook door en door, zoo grondig mogelijk, gekend worde; opdat daarin de grootst mogelijke bedrevenheid verworven worde. Wij formuleren dit aldus: maak de examina in het volstrekt noodige zoo zwaar als zij redelijkerwijze kunnen gemaakt worden.
Zoo ver de verdeeling van den arbeid. Nu het andere punt: het voorkomen van eenzijdigheid. Hier is natuurlijk van examina geene spraak meer; het is voldoende hier getuigschriften van het met vrucht bijwonen der lessen te vorderen. Maar van welke lessen? Immers van zulke die een algemeen overzigt geven van die vakken welke buiten den onmiddellijken kring der beoefenaars van iedere specialiteit liggen, maar van welke hij toch iets weten moet, om tegen eenzijdigheid gewaarborgd te wezen. Houden wij nu de verdeeling der wetenschappen in twee categoriën, waarvan wij boven spraken, vast, dan bekomen wij het volgende resultaat. Er moeten, zoo wel voor allen die de wetenschappen, welke tot de categorie van het denken behooren, beoefenen, als voor hen die zich met een der vakken, welke onder de categorie der uitgebreidheid begrepen zijn, bezighouden, twee collegiën gegeven worden, het ééne: over de algemeene geschiedenis der beschaving, het andere: over den algemeenen omvang der wis- en natuurkundige wetenschappen. Eene encyclopaedie der beschaving en eene encyclopaedie der sciences exactes, ziedaar wat wij wenschen! Beide collegiën moeten voor alle studenten, om het even waarin zij hun tabernaculum vitae geplaatst hebben, verpligtend zijn. Er is wel geen twijfel aan, of beide collegiën zullen, wanneer zij met de noodige duidelijkheid gegeven worden, voor alle studenten veel aantrekkelijks heb-
{==706==} {>>pagina-aanduiding<<}
ben, zoo omdat zij daardoor eene menigte wetenswaardige dingen zullen vernemen, die hun anders verborgen zouden gebleven zijn, als omdat zij op deze wijze tot het bewustzijn zullen komen, dat werkelijk alle wetenschappen met eenen gemeenschappelijken band verbonden zijn, en dat de verdeeling van den arbeid, hoe heilzaam ook voor de praktijk, eigenlijk geene in den aard der zaak gegronde inrigting is, maar bloot een gevolg van de beperktheid onzer vermogens,
die ons belet alles te gelijk te beoefenen. Er zijn velerlei gaven, doch er is maar één geest. Ieder ontwikkele en beoefene bij voorkeur die gave welke hem bijzonder verleend is; doch ieder erkenne dat er buiten de zijne nog ontelbaar vele andere gevonden worden, die ieder in hare soort even goed zijn. Op deze wijs kan de eisch, dat het beginsel van de verdeeling van den arbeid in het oog gehouden worde, volkomen bevrediging verwerven, zonder dat de Universiteit daarom gevaar loope eene vereeniging van specialiteiten te worden, die door geenen gemeenschappelijken band worden zamengehouden.






De hedendaagsche toestand der Joden te Jeruzalem.

medegedeeld door G.H. van Senden.

‘Thans is dit land rustig, maar in den verloopen zomer zijn er in Galilea, in het gebergte van Samarië en in het district Hebron groote onlusten geweest, vergezeld van bloedvergieting en moord. Dit alles ten gevolge eener slechte, of liever zwakke regering; want men gelooft hier algemeen dat die onlusten de vrucht van een vreemden invloed zijn. Dit, gepaard met den oorlog en oorlogsgeruchten, heeft eenen ongunstigen invloed uitgeoefend op de missie of Evangelisering van dit land. Daar komt nog bij, dat voor de uitbreiding van het Evangelie allernadeeligst was de moeijelijkheid voor het volk om zich de noodige levensmiddelen te verschaffen. Want hoewel de oogst

{==707==} {>>pagina-aanduiding<<}
zoo slecht niet was, zijn toch de prijzen der levensmiddelen zeer hoog, ten gevolge van den uitvoer van het koren.
Onder zulke omstandigheden hebben de Joden het meeste te lijden, welke bijna allen van aalmoezen leven, die hun van verre en steeds schaarscher worden toegezonden. Reeds gedurende den zomer en den herfst hebben duizenden een vreeselijk gebrek geleden. Hartverscheurend is het, de van honger vermagerde huisvaders en huismoeders te zien, en hen te hooren verhalen hoe groot het gebrek is, dat zij en hunne kinderen lijden. Het weinige dat wij voor hen doen kunnen, is slechts een droppel in den oceaan, daar toch onze proselieten en de Protestantsche inboorlingen de eerste aanspraak op onze hulp hebben. Vóór nog slechts weinige dagen bragt een zieke Jood zijn kind tot mij, een allerliefst meisje van ongeveer acht jaren, om het mij voor altijd te geven, dewijl hij geen brood voor zijn dochtertje had. Het kind komt in mijne school, en ik kan helpen; maar van alle kanten bieden ouders mij hunne kinderen om niet aan.
Het is goed op den Heer te vertrouwen, en zich niet te verlaten op menschen. Het is goed op den Heer te vertrouwen, en zich niet te verlaten op Vorsten.’ Daar echter de arme Joden in hunne blindheid den Heer verworpen hebben, en nog verwerpen, zoo kunnen zij nooit in den waren zin des woords op Hem vertrouwen. Van daar hunne onoverwinnelijke neiging om op menschen te vertrouwen, hoewel zulk vertrouwen reeds zoo vele malen beschaamd is geworden. Dat hebben de alhier wonende Joden weder bitterlijk moeten ondervinden. Want toen zij verleden voorjaar herhaaldelijk uit de nieuwsbladen en van elders vernamen dat Sir moses montefiore voornemens was naar Jeruzalem te komen, met vele duizenden ponden Sterling (£ 30.000) ten hunnen behoeve, werden ook hunne verwachtingen op het hoogst gespannen. Meermalen kwam het gerucht: dat hij op den weg was van Jaffa naar Jeruzalem, en in één oogenblik was die weg en de nabijheid der stad naar den kant van Jaffa bedekt met Joden en Jodinnen, die hem als hunnen verlosser wilden begroeten. Had hij verklaard de Messias te zijn, zij zouden hem geloofd en alles op zijn bevel gedaan hebben. Hun vertrouwen op hem werd zoo sterk, dat vclen begonnen dien karakteristieken

{==708==} {>>pagina-aanduiding<<}
slaafschen blik af te leggen, het hoofd in de hoogte te steken, en met verachting op anderen neêr te zien. Ja, meer nog: ik ken arme familiën die alles wat zij hadden, uitgaven, in het vaste vertrouwen, dat zij het veelvoudig van hem zouden terug ontvangen.
‘Hoe groot moet dus hunne ontzetting geweest zijn bij zijne komst van hem te hooren, dat hij toen niet, gelijk vroeger, gekomen was om geld of aalmoezen uit te deelen, maar met het voornemen om inrigtingen daar te stellen, land te koopen, en hun middelen te verschaffen om zelve hun brood te verdienen. “Nu, nu” - riepen bijna allen in vertwijfeling - “hebben wij hulp noodig voor ons en onze kinderen!” Desniettemin bood montefiore velen een jok ossen aan wanneer zij slechts den grond wilden bebouwen. Eenigen namen ze aan, maar verre weg de meesten wilden ze onder die voorwaarde niet aannemen. En toen de menigte zag dat montefiore hunne smeekschriften om hulp niet lezen wilde, noch hun toestaan digt bij hem te komen om te bedelen, schenen bijna allen tot vertwijfeling te komen. Nadat een van hen geslagen en in de gevangenis geworpen was, omdat hij te stout gebedeld had, begonnen vele Joden eene vergelijking te maken tusschen montefiore en de Zendelingen. Wanneer, zeiden zij, de Zendelingen ons niet helpen kunnen, dan hooren zij toch geduldig onze klagten, maar deze wil ons zelfs niet hooren. De toestand van montefiore moet zeer moeijelijk geweest zijn, want meer kon hij niet, dan de diepe ellende opmerken, die op het aangezigt van zoo vele broederen naar het vleesch geteekend stond. En toch was het geld dat hij medegenomen had, niet bestemd ter voorziening in hunnen oogenblikkelijken nood. Daarenboven wist hij ook uit vroegere ervaring, dat wanneer hij ook al het geld, dat hij bij zich had, onder hen uitgedeeld had, het toch slechts voor het tegenwoordig oogenblik zou geholpen hebben.
Sir moses montefiore meent het ontegenzeggelijk zeer goed, en zijne plannen om armen- en ziekenhuizen, jongens- en meisjesscholen, en industrie-huizen te stichten, en land te koopen, in de hoop dat de Joden van den akkerbouw leven zouden, zijn voorzeker de beste plannen die men menschelijkerwijs bedenken kan, - en toch kan ik van dat alles geene belangrijke verbetering van den toestand der Joden in Pa-
{==709==} {>>pagina-aanduiding<<}
lestina verwachten, omdat onder hen een stroom is van goddeloosheid (vervreemding van God), en van zedeloosheid, die zij-zelve gedeeltelijk kennen, gedeeltelijk niet opmerken; maar die dreigt elken voor hen bestemden zegen in vloek te veranderen, of te verslinden. Ik gevoel het steeds meer, dat het de pligt van alle geloovigen is, al het mogelijke te doen om de arme verstooten Israëlieten in hunnen diepen nood te helpen; niet omdat zij het verdienen (ofschoon enkele van hen beminnenswaardig zijn), maar omdat zij het behoeven, en omdat wij allen aan dit volk zoo veel verschuldigd zijn. Maar alles wat wij doen kunnen, is: hun lijden te verzachten. Gelukkig kunnen wij hen niet maken, want het is duidelijk de wil Gods dat zij zich ongelukkig moeten gevoelen zoo lang zij Hem verwerpen in den persoon van jezus van Nazareth.
Dit bezoek van Sir moses montefiore heeft, daarenboven, ten gevolge gehad, dat vele arme Joden tot vertwijfeling geraakt zijn. Immers vele van de hier aanwezige Joden hebben bloedverwanten en vrienden in verre landen, welke hun vroeger hulp zonden. Maar dit jaar, nadat zij in de nieuwsbladen gelezen hadden welke groote sommen gelds montefiore naar Palestina brengen zoude, zonden zij hun, in plaats van de gewone geldelijke ondersteuning, slechts in woorden de betuiging van hunne vreugde, dat een zoo groot geldvorst hen bezocht had. Nog vóór slechts weinige dagen kwamen verscheidene Joden tot mij, om mij zulke gelukwenschen te toonen, en, ik kan niet zeggen met tranen in de oogen, maar met eene soort van wanhoop op het gelaat, smeekten zij om brood voor hunne kinderen.’ (*)

Geene betere ontvangst viel korteling den beroemden Duitschen Schrijver, Dichter en Journalist ludwig august frankl, uit Weenen, ten deel, die naar de oude tempelstad was gereisd om daar het lot zijner geloofsgenooten te verbeteren door eene inrigting voor godsdienst, wetenschap en zedeleer. Eene aanzienlijke som gelds was te zijner beschikking, door eene

{==710==} {>>pagina-aanduiding<<}
rijke Israëlitische vrouw ten behoeve eener zoodanige inrigting te Jeruzalem gelegateerd. De Jeruzalemsche Joden maakten terstond allerlei zwarigheden, en verklaarden spoedig ronduit: dat zij op zoodanige wijze hun lot niet wenschten verbeterd te zien. Ja, reeds op den tweeden dag, toen frankl bij de tempelvlakte wandelde, naderden hem eenige Joden, en verklaarden met onstuimige drift: ‘Wij willen geene school; hier op den heiligen bodem mag niets nieuws worden daargesteld, tot dat de Messias komt!’ In cene daarna gehouden vergadering van de rabbijnen en bestuurders der gezamenlijke Jeruzalemsche gemeenten (Oostenrijksche, Poolsche, Duitsche), verklaarde een derde gedeelte zich openlijk tegen zoodanige inrigting. Ja, in hunne domme dweepzucht gingen zij zelfs zoo ver, dat zij plakkaten aanplakten met oproepingen aan het volk, om zich te verzamelen aan de Westzijde van den ouden tempelmuur - het naaste punt tot hetwelk de Joden de overblijfsels van hun voormalig heiligdom durven naderen - om daar gezamenlijk God te bidden ter afwending van het dreigend gevaar. Slechts door eene krachtige aanschrijving van den Oostenrijkschen Consul aan de bestuurders der gemeenten, waarin met gestrenge straf tegen elke nieuwe vertooning werd gedreigd, is men geslaagd met de voorbereidende werkzaamheden eenen aanvang te maken.

De sedert eeuwen beklagenswaardige toestand der Joden in het land hunner vaderen is dus in de laatste jaren niet verbeterd. Bij voortduring blijven zonder gevolg de middelen, die tot verbetering van hun lot worden aangewend, en ten volle waar blijft nog wat ik vóór vier jaren over de Jeruzalemsche Joden schreef (*), met het oog op de vroeger beproefde, maar toen evenzeer mislukte pogingen van montefiore, die door goede inrigtingen hen uit hun beklagenswaardig lot wilde opheffen. Ook toen wilde hij eene belangrijke som besteden voor zijne geloofsgenooten, om goed ingerigte scholen te vestigen voor de jeugd; hen handwerken te doen beoefenen; hen tot landbouwers te maken; hen olijf- en moerbeziënboomen te doen aankweeken, en weder den in Palestina zoo weligen wijnstok te doen ranken. Ook toen

{==711==} {>>pagina-aanduiding<<}
bragt hij te vergeefs hun onder het oog, hoe daardoor hun lijden verzacht en hun toestand verbeterd zoude worden in het maatschappelijk en huiselijk leven; maar alles was vruchteloos. Zij verklaarden ook toen, wars te zijn van alle nieuwigheden. Zij betuigden, hunne kinderen te willen opvoeden gelijk zij opgevoed waren, en te willen leven gelijk hunne voorvaderen deden. Wilde men, zeiden zij, hun daarbij de som geven, zij zouden die in dank ontvangen; doch wilde men zoodanige voorwaarden maken, dan mogt men zijn geld behouden. Zonder eenig handwerk of beroep uit te oefenen, leven zij, zoodat zij hunnen tijd met niets te doen doorbrengen. Slechts enkelen maken daarop eene gunstige uitzondering, door het drijven van eenigen kleinhandel, of het maken van veelal fraaije, dikwerf kunstig gesneden voorwerpen uit de zwarte steenen die bij de Doode Zee gevonden worden; op landbouw en veeteelt legt zich echter geen van hen toe. In de meeste landen laten zij geld voor zich inzamelen, terwijl zij, daarentegen, voor hunne geloofsgenooten, die ver van de tempelstad verwijderd zijn, gebeden opzenden bij Zion en Moria. Zij leven aldus in Jeruzalem van de aalmoezen, gelijk de Kapucijners van den bedelzak.
Zoo zitten dan heden ten dage de kinderen Israëls in de stad davids zonder Koning, en zonder Vorst, en zonder offer, en zonder opgerigt beeld, en zonder ephod en teraphim (Hos. iii: 4), en weeklagen met jeremia: ‘Van de dochter Zions is al haar sieraad weggegaan; dewijl haar volk door de hand der tegenpartijders valt, en zij geenen helper heeft: de tegenpartijders zien haar aan, zij spotten met hare rustdagen. Hoe heeft de Heere de dochter Zions in Zijnen toorn bewolkt? De kroone onzes hoofds is afgevallen; o wee nu onzer, dat wij zoo gezondigd hebben!’ (Klaagl. i: 6, 7; ii: 1; v: 16.)

Leur, 20 October 1856.





{==712==} {>>pagina-aanduiding<<}

Fortuin.

Door Gerard Keller.

(Vervolg en slot van bl. 700.)

III.

Mijnheer Mazaron.

In eene dier lange, digt ineen gebouwde Amsterdamsche straten, waar de huizen zoo hoog zijn, dat men aan de Zuidzijde geen last van de zon, en aan de Noordzijde geen last van den wind heeft, woonde op de tweede verdieping, in twee kleine vertrekken, die beide het uitzigt op een bedompt binnenplaatsje gaven, een oudachtig heer, met zijne twintigjarige dochter. De buren kenden hem niet - welke Amsterdammer zou al zijne buren kennen, en vooral zulke buren die zich door niets kenmerken, en wier naam niet het geringste winkeltje voor den geest roept? De bakker, de tabaksverkooper en de boekhandelaar in de buurt waren, met de jufvrouw bij wie het tweetal woonde, misschien de eenigen die wisten dat hij Mijnheer mazaron heette, en dat hij vroeger in ‘goeden doen’ was geweest. Maar dat was al zóó lang geleden, dat er niet het minste spoor meer van zigtbaar was. Het tweetal gaf zich dan ook de moeite niet meer om nog in de schaduw van den stand te leven, waarvan het de zonzijde niet langer genieten mogt: vader noch dochter ontzag zich om op klaar lichten dag die boodschappen en verrigtingen te doen, welke met de vormen van een gezeten koopmausgezin weinig zouden overeenstemmen. Alleen de wandeling, op het uur waarop men berekenen kon dat zij gegeten hadden, getuigde dat mazaron eens een tijd had gekend, waarin dit tot zijne uitspanningen behooren mogt, en geen automatisch terugkeerende arbeid zijn tijd eischte. Zoo trouw was hij in die gewoonte, en zoo onverzettelijk legde hij denzelfden weg af, dat de kaailoopers aan den Buitenkant hem nooit meer vroegen om hem naar boord te roeijen, en de schoenpoetser aan de Oude Brug hem nooit meer aanbood om zijne schoenen

{==713==} {>>pagina-aanduiding<<}
te poetsen - dat zij echter altijd hoog noodig hadden. Davida mazaron scheen die uren als het voornaamste gedeelte van den dag te beschouwen; want door niets anders was zij te bewegen om haar kort blond haar van de zes papillotten te bevrijden, en haar jak tegen een jasje te verwisselen. Een half uur na de wandeling zag men haar weder met de zes papieren knotjes en het donkere jak, dat frischheid, noch bevalligheid had. 't Was jammer, want met een weinig werk van haar toilet te maken, had zij er zeker niet slecht uitgezien; maar thans bedierf het ensemble den indruk, dien anders de levendige blaauwe oogen, het fijne neusje, de lagchende trek om haar mond, en de doorschijnende gelaatskleur ongetwijfeld gemaakt zouden hebben. Maar voor wie zou davida mazaron toilet hebben gemaakt? Wie zag haar als zij die sombere bovenkamer in orde bragt en schoonmaakte? Niemand dan haar vader, en deze was met geheel andere zaken bezig dan met het toilet zijner dochter.
Dat bewezen die stapels papieren, en die lijvige boeken, die op, en onder, en naast eene kleine tafel voor een der ramen verspreid lagen, in zulk eene wanorde, dat geene andere dan mazaron's dochter daarop een aanval met schuijer en stofdoek wagen zou. Doch haar was die taak goed toevertrouwd; reeds tien jaren lang ruimde zij daar op, en rangschikte zij alles met zoo veel ‘kennis van zaken’, dat haar vader terstond kon terugvinden wat hij bij het staken van zijn arbeid gebruikt had. Geene bladzijde uit eenig historisch of heraldisch werk was omgeslagen, geene genealogische aanteekening onder eene andere geschoven; alles was slechts gezuiverd van stof en tabaksasch; welk laatste de onafscheidelijke omgeving van Mijnheer mazaron vormde.
Tot die bezigheid gebruikte zij gewoonlijk het uur na de wandeling, waarin haar vader bij een boekhandelaar in de buurt de conranten las, die na de lezing door de geabonneerden terug waren bezorgd. Nieuw waren ze dus niet, maar toch nieuw genoeg voor mazaron, die er alleen de belangrijke voorvallen in de aanzienlijke familiën, of de verschijning van heraldische werken, in nazag. Al het overige doorliep hij slechts om zich te overtuigen, dat er niets van zijne gading in stond. Gewoonlijk was een goed uur voor hem voldoende,

{==714==} {>>pagina-aanduiding<<}
soms duurde het wel eens langer, als hij aanteekeningen had te maken; nooit kwam hij vroeger te huis.
Op een middag in het begin van Mei echter, overviel hij zijne dochter plotseling te midden van haren arbeid.
- Al t'huis, vader? - vroeg davida verwonderd; terwijl zij juist de montgommery's van de asch zuiverde, die over de wapens van dat geslacht verspreid lag.
- Ja, kind! Ik had haast om u wat te vertellen: uwe andere tante is óók dood.
Davida legde de montgommery's op tafel, en den stofdoek er boven op, en zette zich op den stoel tegenover haar vader neêr.
- Tante anne-mie óók dood! - herhaalde zij peinzend.
- Dus zal er dan eindelijk iets van de uitgave van mijn werk komen! Thans zal ik uitgevers genoeg vinden, want de kosten neem ik nu voor mij.
- Maar...
- O, dat komt te regt: mijn werk moet debiet hebben, als 't maar goed is uitgevoerd; binnen drie jaren zijn die kosten gevonden, en na tien jaren ben ik een vermogend man. Ik had het al lang kunnen zijn, als ik maar een uitgever had kunnen overhalen.
- Maar, vader! thans zijt ge toch een vermogend man, al geeft gij uw wapenboek niet uit.
- Niet uitgeven! Zou ik daarvoor dan mijn gansche leven gearbeid hebben? Neen, neen; en dat zou ondankbaar zijn ook, david! om het werk waarvan ik alles verwachtte, op te geven, nu dat werk alles van mij verwachten kan.
- Maar het heeft u laten wachten?
- Dat was zijne schuld niet; dat was de schuld van de uitgevers - vervolgde Mijnheer mazaron, terwijl hij met eene uitdrukking van onbeschrijfelijk genoegen de zeven portefeuilles, waarin de vruchten zijner nasporingen geborgen waren, te voorschijn haalde en naast elkander op de tafel zette, juist of het reeds werkelijk boeken waren.
- Wien zou ik er nu mede begunstigen, david?
Davida wist het niet, en Mijnheer mazaron noemde nu eene reeks van uitgevers, wier namen hij commentariëerde, op grond der correspondentie die hij met hen over zijn wapenboek gehouden had. Zijne dochter stoorde hem in die over-
{==715==} {>>pagina-aanduiding<<}
weging door de vraag: wanneer en hoe tante anne-mie was gestorven, en of hij wel zeker wist dat de erfenis hém ten deel zou vallen. Als er eens een testament was!
- Dan zou er een executeur-testamentair zijn, en de advertentie is slechts onderteekend door hermagen - antwoordde mazaron. - Maar wij zullen er heengaan; wij zullen er heengaan - dan kan ik te gelijk met een uitgever te Elsingen spreken. Of zou ik-zelf maar een patent nemen?
Davida dacht aan geheel andere zaken. In hare verbeelding waren die sombere achterkamers reeds ontruimd, en woonde zij in een der fraaije huizen op de Keizersgracht. Haar leven, zoo slaafsch en eentoonig, zoo vol onbevredigde behoeften, en zoo arm aan genot, had plaats gemaakt voor het leven dat zij had leeren kennen uit de romans, die zij, de een na den ander, las, terwijl haar vader aan zijn nooit voltooiden arbeid voortwerkte. Hoe veel honderd boekdeelen zij al verslonden had, en van welk gehalte ze al waren, was onmogelijk te zeggen: rijp en groen, goed en kwaad, waren elkander in bonte afwisseling opgevolgd, en hadden haar hoofd met eene wereld bevolkt, waar zij-zelve niet meer in t'huis was. Gelukkig dat zij die wereld ook als een afgesloten terrein beschouwde, en elke neiging om haar leven der werkelijkheid naar dat der romans te regelen, of niet bij haar opkwam, of zonder gevolg bleef; daar zij weêrhouden, ja, geboeid werd door de huiselijke zorgen, die op haar alleen rustten, en door onophoudelijk geldgebrek dubbel wogen. Mazaron toch moest leven van hetgeen hij met zijne wetenschap en zijne pen verdiende. In Engeland of Frankrijk had hij zeker niet enkel een uitgever voor zijn werk, maar ook een bestaan in zijne heraldische kennis gevonden; hier leefde hij vergeten en onbekend, en werd slechts enkele malen geraadpleegd - door rijtuigschilders, of parvenus, die zich een wapen wilden doen maken. Daarvan alleen kon hij onmogelijk bestaan; maar zijne studie had voor hem de kennis van vreemde talen noodzakelijk gemaakt, en hij had er nu en dan eenige lessen in het Spaansch aan te danken; hetgeen, gevoegd bij de enkele vertaling waarmede hij soms begunstigd werd, ongeveer voldoende was om hem en zijne dochter in het leven te houden. Hij leefde oneindig soberder dan in de dagen toen zijne chocolade-fabrijk nog niet gefailleerd was; maar toch gevoelde hij

{==716==} {>>pagina-aanduiding<<}
zich oneindig gelukkiger. Tegen koopmans-zorgen was hij niet bestand: hij ging er gebukt onder, en verloor er den moed bij; ofschoon hem toen nooit erger te wachten stond dan de armoede, die hij thans leed: leed zonder wrevel, en zonder klagen. Zijne wetenschappelijke nasporingen, hoe moeijelijk en vruchteloos vaak, drukten hem niet ter neêr, deden nooit zijn ijver verflaauwen, niettegenstaande zij veel meer tijd en inspanning eischten dan de behartiging zijner zaak, en, of hij er in slaagde of niet, onbeloond bleven.
Onbeloond voor de wereld althans; maar er bestaan nog andere belooningen dan die de wereld geven kan, en de gefailleerde chocolade-fabrijkant genoot die in ruime mate. Zelfvoldoening, bevredigde weetlust, eer - al heeft men ze ook slechts in eigen oogen - zie, dat waren drie zaken die de uitnemendste aaa, of welk merk zijne koekjes dragen mogten, nooit gegeven hadden. En eens zou zijne volharding ook voor het oog der wereld daarmede beloond worden. Eens zou zijn wapenboek het licht zien, waaraan hij reeds twintig jaren en langer arbeidde, ofschoon hij te vergeefs een uitgever zocht. Dat oogenblik was nu ophanden, en het was hem dus wel eenigzins te vergeven, dat hij meer dááraan dacht dan aan den dood zijner zusters, met wie hij reeds twintig jaren - toen zij hem voor 't laatst geld hadden geweigerd om zijne zaak staande te houden - in onmin had geleefd. Zij waren oorzaak van zijn bankroet, en dit was op zijne beurt oorzaak van haar vertrek, en van de vlugt van mazaron, die evenwel, nadat er schikkingen gemaakt waren, een paar jaren later terugkeerde, maar zonder daarvan aan zijne zusters kennis te geven. Zij hielden hem voor dood, en hij voelde zich niet geroepen om haar het tegendeel te doen weten: zijn trots verzette zich er tegen, om nogmaals hare hulp in te roepen; maar iets anders was het, om in hare nalatenschap te treden. Toen sare-kee gestorven was, had hij reeds op het punt gestaan om zich naar Elsingen te begeven; maar hij was daarvan nog weêrhouden door de gedachte dat hij anne-mie dan weder ontmoeten zou. Thans, nu ook deze gestorven was, belette hem niets om zich in het bezit der nalatenschap te stellen, en zijn wapenboek in het licht te geven.
- Van nacht gaan wij op reis, david! - zeide mazaron,

{==717==} {>>pagina-aanduiding<<}
en begon terstond zijn werk op te ruimen, als of er op het heden geen morgen volgen zou.
- Wij? van nacht?
- Wel zeker - gij gaat mede; er moet toch iemand in dat huis zijn, als ik de uitgevers opzoek.
- Ja, maar, vader! van nacht! Gij begrijpt toch dat ik zóó niet kan gaan, en gij-zelf óók niet.
- Wat mij betreft, ik ben goed genoeg gekleed voor een stadje als Elsingen; maar gij, kindlief!...
- Ja, wezenlijk, vader!...
- Welnu, mijn kind! blijf dan hier tot ik u kom halen, en zorg intusschen voor uwe kleeding.
- Hoe veel mag ik besteden? - vroeg davida, zoo als zij altijd vroeg wanneer haar toilet eenige aanvulling eischte, en dan was Mijnheer mazaron steeds gewoon op een strookje papier uit te cijferen wat er voor zijne dochter kon worden afgezonderd. Ditmaal gaf hij haar onbegrensd crediet: het wapenboek zou nu worden uitgegeven.
Denzelfden nacht nam hij plaats in de diligence naar Elsingen, waar hij den anderen morgen aankwam. Aan het bureau nam Mijnheer mazaron een jongen, die hem naar de woning zijner zusters geleiden zou; onder voorwaarde dat hij met hem de straten zou doorgaan waar drie hem bij name bekende uitgevers woonden: dat was onder de hand waar te nemen. De jongen begreep dat tot maatstaf zijner diensten de tijd zou strekken, dien hij met den vreemdeling op pad was, en geen wonder dus dat Mijnheer mazaron Elsingen eene zeer groote stad vond, en, naar rust verlangende, vrij hevig aan de schel trok van het sterfhuis.
Mijnheer mazaron mogt, van het oogenblik af dat hij het doodberigt zijner zuster gelezen had, meer om zijn wapenboek dan om deze gedacht hebben, thans, nu hij zich in de woning bevond van haar met wie hij als kind had gespeeld en als jongeling had omgegaan, en die hij thans op aarde niet weêr zou zien - thans sprak de stem des bloeds, en hij beefde van ontroering, toen hij aan de oude jans vroeg: of er ook iemand in huis was?
- De familie, Mijnheer! Wien mag ik aandienen? - En de oude meid keek hem aan met een wantrouwenden blik,

{==718==} {>>pagina-aanduiding<<}
want hij was niet van 't allooi van hen die condoleancevisites maakten.
- Jan mazaron; maar wacht, ik zal mij-zelven wel aandienen - zeide hij, en stapte de meid voorbij, die zulk eene handelwijze voor een armen bloedverwant - want daarvoor moest zij hem na het hooren van zijn naam wel houden - nog al vrijpostig vond.
Bij het binnentreden van den vreemdeling rees de familie op, nam haar gelegenheids-gezigt aan, en wachtte op de condoléance.
- Mijnheer hermagen? Mevrouw hermagen? De Dames hermagen? De jongeheer hermagen? - vroeg mazaron, een voor een aanziende.
Mijnheer hermagen knikte toestemmend, met uitzondering bij de laatste vraag, en was overtuigd, dat er nu eene aanspraak in alle vormen zou volgen.
- Ik ben jan mazaron, van wien gij ongetwijfeld mijne zusters wel hebt hooren spreken.
- Nooit - antwoordde hermagen, zóó droog, zóó koud, zóó afstootend, dat bij mazaron een oogenblik - maar een ondeelbaar klein oogenblik slechts - de gedachte oprees, of hij zich ook soms vergissen kon. Die gedachte week echter onmiddellijk, en hij vervolgde:
- Dan zal ik mij-zelf moeten bekend maken: ik ben mazaron van Amsterdam, jongste broeder van mijne overleden zusters anna-maria en sara-cornelia, wier dood-berigten ik in de courant gelezen heb. Ik kom u in de eerste plaats mijn dank betuigen voor uwe bemoeijingen, en voorts...
- Met je verlof, Mijnheer! - viel hermagen hem in de rede - de eenige broeder mijner nichten mazaron, de volle nichten mijner vrouw, Mijnheer! is sedert twintig jaren dood.
- Daar zullen wij nu maar niet over twisten - sprak de heraldicus zeer bedaard. - Er zijn méér voorbeelden van, dat men menschen voor dood hield, die levend waren. Het geslacht van de brederode's is volgens de meeste geschiedschrijvers uitgestorven, en toch zou ik niet gaarne den kost geven aan al de afstammelingen die er nog van in leven zijn.
- Ik zie niet in wat brederode hiermede te maken heeft - ik geloof dat zijne tegenwoordigheid zoo wel als de uwe hier

{==719==} {>>pagina-aanduiding<<}
volkomen overbodig is - antwoordde hermagen, die geestig begon te worden.
Mazaron haalde een gesloten brief uit zijn zak, en vertoonde het lak. - Dat is het wapen van de mazarons, Mijnheer! zoo als gij wel weten zult, en nu geloof ik dat de zaak uitgemaakt is.
- Wel nu nog fraaijer! - riep Mevrouw uit - omdat dit cachet gelijk is aan het onze, zou het uitgemaakt wezen dat gij een mazaron zijt. Elke chevalier d'industrie kan zoo iets laten namaken.
- Dat is waar, Mevrouw! - hernam de broeder - en dat zou niet eens strafbaar wezen: want 't is een dwaalbegrip van de menschen, dat men tegenwoordig het wapen niet zou mogen voeren dat men goedvindt; maar dat is hier het geval niet.
De dames lachten ongeloovig, ofschoon het haar was aan te zien, dat zij zich geenszins op haar gemak gevoelden; ook hermagen begon te beseffen dat hij met geen bedrieger te doen had; het uiterlijk voorkomen van den vreemdeling was daarmede geheel in strijd, en zijne oogen en gelaatstrekken zeiden meer dan eenig wapen ter wereld. Hij begon dus van ophelderingen en bewijzen te spreken, waarvan mazaron eerst niets wilde hooren; maar langzamerhand zag deze toch in, dat dit het eenige middel was om in het regtmatig bezit van de nalatenschap zijner zusters te komen, en op dezelfde koele wijze waarop hij gekomen was, verliet hij de familie weder. Vóór hij aan de deur was, keerde hij zich nog even tot hermagen: - Weet gij ook waar deze heer woont? - vroeg hij, den brief weder te voorschijn halende, die met het wapen der mazarons was gesloten.
- De boekverkooper? wacht, dien zal ik u wel eens wijzen - sprak karel revelink, blijde dat hij eene gelegenheid had om de hermagens te verlaten, en volgde, na een kort afscheid, den uit de lucht gevallen erfgenaam.
- Ze zullen mooi het land hebben! - sprak hij, buitengekomen, op zijne losse, bevallige wijze om zich uit te drukken.
- Welke ze?
- Wel, de hermagens. Ze hebben steeds gedacht dat zij alles erven zouden, en nu krijgen ze niets.
- Niet?
- Wel neen, er is geen testament; de oude hermagen heeft

{==720==} {>>pagina-aanduiding<<}
er genoeg op getamboerd, dat de dames geen testament zouden maken: nu heeft hij juist wat hem toekomt.
- Ge schijnt niet veel van de familie hermagen te houden.
- Neen.
- Waarom maakt gij er dan eene visite?
- Uit beleefdheid.
- Kent gij hen goed?
- Of ik! door en door.
- Wat zijn het voor menschen?
Karel hing nu een tafereel op, dat verre van gunstig was, en dat mazaron tot nadenken bragt; iets wat hij zelden deed over andere dan historische of heraldische zaken. Hij begon er gevaar in te zien, om het huis zijner zusters langer door de hermagens te doen bewaren, en begreep dat er maatregelen moesten genomen worden, die hem tegen kwade praktijken van die zijde waarborgden. Hij vond ook in het geheele gedrag van hermagen veel dat wantrouwen wekte: er was, meende hij, nog geene oproeping van schuldeischers en schuldenaars geschied, en naar zijn persoon, wiens dood dan toch niet bewezen was, had men nog niet het geringste onderzoek gedaan, wat toch een eerste vereischte was. Mazaron vergat echter dat hij de couranten eerst las wanneer zij drie dagen oud waren. Hij vond het daarom geraden om, vóór hij zich naar Amsterdam begaf, ten einde daar de bewijzen van zijne identiteit te halen, te zorgen dat men zich niet inmiddels van zijn eigendom meester maakte, en de jonge revelink, die op dit terrein te huis was, leende hem daarbij getrouw zijne hulp. Hij bragt hem ook in kennis met den ‘oudste’, zoo als karel bij voorkeur zijn vader noemde, en voor het eerst sedert vele jaren, vond Dominé revelink dat zijn zoon nog tot iets goeds in staat was. Met den broeder der overleden dames toch bragt hij hem tevens het uitzigt in huis, dat zijn privaat-armenfondsje niet geheel verstoken zou blijven van een gedeelte der nalatenschap van de mazarons. Hij vroeg den broeder der lieve vriendinnen bij zich te logeren, wat deze aannam; onder voorwaarde dat hij zijn david mogt medebrengen. Dominé revelink vond niets aangenamer, en een paar dagen later scheidden de twee als oude vrienden.
- Een drie-honderd jaar geleden, karel! zou die man mis-
{==721==} {>>pagina-aanduiding<<}
schien voor altijd zijne erfenis kwijt zijn geweest - sprak Dominé revelink, toen zijn zoon den vreemdeling op de diligence had gebragt. - Hoe dankbaar moeten wij wezen, dat wij in eene beschaafde, goed geordende maatschappij leven!
- Dat zullen de hermagens niet zeggen! - meende karel, en bij de familie hermagen heerschte dan ook eene gemoedsgesteldheid die geenszins strekte om ‘Bouw-lust’ een aangenaam verblijf te doen zijn, en treuriger werd naar mate het meer en meer bleek dat mazaron de regtmatige erfgenaam was. De woning der oude nichten, waar zij zich reeds zoo te huis gevoelden, werd door hen ontruimd; en daarmede deden zij afstand van alles wat hun zoo vele jaren lang als toekomstig eigendom had toegeschenen, en wat zij zich gedroomd hadden, wanneer eens het fortuin der nichten in hunne handen zou zijn overgegaan. De teekeningen van ‘Bouw-lust’ zoo als het worden zou, die in de laatste dagen door allen - maar zonder dat de een het voor den ander weten wilde - menigmaal waren bekeken, bleven nu in de portefeuille; de piano en de opera, de linnenmeid, en de bonheur de jour, de équipage en de toiletten, en alle verdere idealen, die de respective verbeeldingen zich hadden afgemaald, waren in het niet verdwenen, en zij misten zelfs het vooruitzigt, dat eens toch de nalatenschap in hun bezit moest komen, want mazaron had een kind: een stamhouder.
Is voor elk lijden een troost, voor elken drenkeling is een stroohalm. Die stroohalm was niet de hoop dat mazaron een gewaande broeder was, noch de kans dat die david zou sterven, maar de onbestemde gedachte dat eene der Dames hermagen langs dien weg de schoondochter worden kon van den wettigen erfgenaam; want dat men eene dame david noemen kon, daaraan hadden de hermagens niet kunnen denken. Dit uitzigt was echter, uit den aard der zaak, geen gemeenschappelijk uitzigt, en het werd dan ook door de dochters niet in gemeen overleg behandeld; het had echter ten gevolge dat de familie minder openhartig was in haar oordeel over mazaron, en veel minder ten zijnen nadeele zeide dan de goede vrienden en kennissen die haar na de onverwachte verschijning bezochten. Al spoedig toch hadden de goede vrienden en kennissen geweten dat die lang verbeide erfenis niet aan de hermagens zou ten deel vallen, en zij hadden haar beklaagd, zoo als

{==722==} {>>pagina-aanduiding<<}
gewoonlijk onze goede vrienden en kennissen ons beklagen wanneer ons iets ontgaat wat zij ons niet gegund zouden hebben. De familie speelde bonne mine à mauvais jeu, en noodigde zelfs den bloedverwant, dien zij van ganscher harte op den bodem der zee wenschte, bij zich te logeren. Mazaron sloeg dit af, maar beloofde haar een bezoek te brengen, zoodra hij weder in de stad kwam. Tot dus verre toch waren alle zaken door tusschenkomst van Dominé revelink met de familie afgedaan.
Met gespannen verwachting werd dat bezoek te gemoet gezien, en toen een klein briefje de familie verwittigde: dat de Heer mazaron in de stad was, en thee zou komen drinken, heerschte er den ganschen dag op ‘Bouw-lust’ eene ongekende drukte. Niet enkel moest de kwade indruk, door de eerste ontmoeting veroorzaakt, worden uitgewischt: neef moest voor altijd worden gewonnen; de familieband moest onverbreekbaar worden toegehaald, en voor hem zoo wel als voor zijn zoon david moest de omgang met de hermagens eene intime, aangename conversatie worden. Die taak was zwaar, maar geenszins te zwaar, nu zij voor een groot deel rustte op vijf jonge dames met vrolijke harten en aardige gezigtjes, en volbragt zou worden onder de leiding van den opgeruimden hermagen en zijne zorgende wedcrhelft. ‘Bouw-lust’ en zijne bewoners zagen er dan ook zoo vrolijk uit als of zij door geene teleurstelling waren getroffen, en de optreding van mazaron eene heugelijke gebeurtenis was. De vetste hanen waren geslagt voor het soupé, de mooiste kroppen en de grootste aardbeziën uit den moestuin geplukt, en de kelder had zijn besten, of liever zijn eenigen schat opgeleverd. Eindelijk zag men eene vigilante de smalle laan oprijden; Mijnheer en de jongste dochter snelden naar buiten, en weldra traden neef mazaron en zijne davida de woning binnen.
Eene dochter! Dat was weder eene teleurstelling, en daarmede verdween de laatste straal van hoop. Misschien was het om die reden dat de Dames hermagen zoo weinig ingenomen waren met haar nichtje, dat zij haar toilet zoo belagchelijk vonden, en dat zij elkaâr in vertrouwen mededeelden, zoo dikwijls zij om deze of gene oorzaak de kamer verlieten, dat het onmogelijk was, met dat wezentje een gesprek gaande te houden. Hermagen had dezelfde moeite met zijn neef;

{==723==} {>>pagina-aanduiding<<}
over zijne zusters mogt hij niet spreken, dat verbood de kieschheid; over de nalatenschap nog minder; over ‘Bouw-lust’ kon hij niets zeggen, dat stond in te naauw verband met zijne vervlogen idealen; van de historie en de heraldiek wist hij te weinig; Dominé revelink was bij zijn neef in een te goed blaadje; en het verleden van dien neef bleek al zeer spoedig eene zaak te zijn van te teederen aard om er over uit te weiden. Het gesprek stootte dus gedurig op deze dan op gene klip, en als de Heer des huizes, volgens gewoonte, aardig was, dan zagen vader en dochter hem zoo verwonderd aan, als of zij niet wisten dat er scherts op de wereld bestond. Neef mazaron was een zeer droog mensch, en davida een meisje zonder eenig begrip van conversatie, en daarop leed elke poging om hun hart te veroveren, schipbreuk, en stuitten al de vleijerijen en complimentjes der Jufvrouwen hermagen af.
- Komaan, david! - sprak mazaron, toen hij zijn derde glas wijn uitgedronken had, en op zijn horologie zag.
- Wat! gij wilt toch nog niet vertrekken, neef?
- Zeker, 't is onze tijd - en hij klopte zijne pijp uit, en rees op, welk voorbeeld door zijne dochter terstond werd gevolgd.
- Gekheid! gekheid! - riep Mevrouw - wij hebben er op gerekend dat gij blijven zoudt!
- Onmogelijk: ik heb aan Dominé revelink beloofd te huis te zijn.
- Maar die weet toch waar gij zijt. ‘Bouw-lust’ is geen roofnest of moordhol! - lachte hermagen.
Als rooven en moorden geene misdaden waren, had hij het er bij deze gelegenheid gaarne toe ingerigt.
- Neen, neen; maar hij zou mij met zijn zoon te gemoet komen.
- Welnu, wacht hen dan hier - dan blijven zij óók soupéren.
Maar mazaron was onverzettelijk, en ondanks den geur der gebraden haantjes en verdere bestanddeelen van het soupé, die zich door den gang verspreid had, verlieten vader en dochter ‘Bouw-lust’, zoo effen en koel als zij gekomen waren.
De hermagens staarden hen na, zoo lang zij de donkere gestalten op den donkeren weg onderscheiden konden. Zij zagen hoe twee andere gestalten hen te gemoet kwamen, en

{==724==} {>>pagina-aanduiding<<}
zich bij hen voegden, en hoe het viertal, in twee partijen verdeeld, den togt voortzette, tot dat het, eindelijk, uit het gezigt verdween.
- Daar gaat de erfenis! - dachten zij.
- Dat zal wel de eerste en de laatste keer zijn, dat zij hier komen! - zuchtte Mevrouw.
Hermagen antwoordde niet, maar bleef peinzend met de hand onder het hoofd zitten, terwijl hij werktuigelijk zijn pijpendopje om den steel liet rondwentelen.
- Vrouwtje! - vroeg hij, op eens, uit zijne mijmering ontwakende, en op zijn gewonen vrolijken toon - heeft neef mazaron de haantjes medegenomen?
- Maar, lieve!...
- Nu, des te beter, kind! dan zullen we ze opeten zonder hem.
- Maar, vader! ik begrijp niet hoe gij er nog mede lagchen kunt! Al onze plannen zijn nu onuitvoerbaar, al onze idealen vernietigd!
- Dat zie ik niet in. Plannen en idealen zijn beide zaken der toekomst - stel u dus maar voor, dat die toekomst nog dezelfde is; dat de nichtjes mazaron nog in leven zijn. Voor meisjes met zoo veel verbeeldingskracht als gij, is dat eene dood eenvoudige zaak.
- Ik heb zoo veel verbeeldingskracht niet - morde antoinette.
- Niet? En gij hebt u toch tien jaren lang allerlei idealen geschapen, die u gelukkig maakten. Kom, kom, kinderen! het najagen is grooter dan 't bezitten, en wie weet hoe veel leed het fortuin der mazarons ons berokkend zou hebben. Thans heeft het u slechts genoegen gegeven.
- En u ook - zeide agnes. - Wat hebt gij menig zondagje doorgebragt met het teekenen van plannen voor ‘Bouwlust’!
- Wanneer huurt gij nu de linnenmeid, moeder? - plaagde marie.
- Als gij uw bonheur de jour krijgt, kindlief!
- En agnes hare piano.
- En hermine in onze eigene loge zit!
- Dat is nu alles voor die nicht met haar jongensnaam.
- Die nooit naar hare erftantes heeft omgezien!

{==725==} {>>pagina-aanduiding<<}

- En ze nooit heeft opgepast!
- En nooit iets voor haar gewerkt heeft!
- Ik wil toch niet in hare plaats zijn - zeide antoinette, den neus ophalende - foei, wat een meisje!
- Geen zweem van smaak! - Geen begrip van conversatie! - En welk een brutaal gezigt! - vervolgden de andere zusters, en voor het eerst van haar leven, misschien, spraken zij in volkomen harmonie over de erfenis der Dames mazaron.
Langzamerhand begon men de geheele zaak uit een ander oogpunt te beschouwen; men lachte om al de plannen die men gesmeed, en de opofferingen die men zich getroost had. Men at de haantjes, en dronk den fijnen wijn; en 't bleek duidelijk dat men op ‘Bouw-lust’ gelukkig kon wezen, al moest het ten eeuwigen dage in zijn tegenwoordigen toestand blijven.

IV.

Nicht Davida.

Twee jaren zijn er voorbijgegaan. In het sterfhuis der Dames mazaron woont eene zeer burgerlijke familie; want toen het ouderwetsche huisraad er uitgenomen was, en de ouderwetsche ornamenten, en kleeden, en gordijnen, waren verdwenen, bleek het dat die deftige woning hare beste dagen had gehad. De erfgenaam had haar daarom verkocht, even als de meeste meubels; maar het porselein en het zilver, dat slechts bij hoogtijd werd gebruikt, en het glaswerk, dat nooit te voorschijn kwam, en al die fraaiheden, welke ook hij in de ouderlijke woning had gekend, waren thans in Amsterdamsche kasten opgesloten.
Het is bij den broeder niet veel vrolijker dan 't was bij de zusters; ofschoon men niet meer in een huishouden der vorige eeuw verplaatst wordt. Er heerscht, integendeel, eene groote weelde van meubels en sieraden, die allen tot den nieuwsten tijd behooren, maar door hun gebrek aan onderlinge harmonie eer aan een boêlhuis dan aan eene woning uit den aanzienlijken stand doen denken. Denzelfden indruk maakt zij die, in een toilet even kostbaar als smakeloos, die salons bewoont. Men zou bijna zeggen dat zij er in hare papillotten op de

{==726==} {>>pagina-aanduiding<<}
Amsterdamsche bovenkamers nog beter uitzag, en zeker las men toen nooit dien vervelenden trek op haar gelaat, die er nu onafgebroken over heerschte. ‘Die vrouw verveelt zich’ - was de eerste gedachte welke davida opwekte, en, helaas! zij was maar al te zeer gegrond. Toen het fortuin harer tantes de voordeur was ingekomen, waren de lust en de noodzakelijkheid om bezig te wezen, de achterdeur uitgeslopen, en de ledigheid met haar geheelen aanhang was binnengedrongen. De Ledigheid en hare onafscheidelijke vriendin Verveling hadden zich in de woning gevestigd, en haar kwelduivels voerden er den boventoon. Davida las niet meer - zij had alles gelezen. Zij werkte niet - daarvoor had zij hare twee meiden en kamenier. Om het huishouden te regeren was zij te rijk. Als zij uit wilde gaan - miste zij gezelschap, want haar vader had het te druk met de uitgave van zijn wapenboek. Conversatie had zij niet; behalve de jufvrouw bij wie zij boven gewoond had, en met die kon zij toch niet in het publiek komen. Thans begon de lectuur van vroegeren tijd vruchten te dragen: de piëtistisch-philanthropische dames uit de Engelsche romans, en de geëmancipeerde uit de Fransche, vereenigden zich in haar geest tot een wanstaltig geheel; maar de gelegenheid om dat voorbeeld in toepassing te brengen, bleef haar ontbreken, en eenzaam, ontevreden en verlangend naar hetgeen zij toch nooit bereiken zou, bragt zij haar leven in weelde door, terwijl haar vader, even onvermoeid en ingetogen als voorheen, zijn arbeid voortzette.
Hij morste nog even erg met asch als vroeger, en maakte nog evenveel aanteekeningen, en las nog evenveel boeken; maar thans kocht hij ze, en de ruime bovenkamer was aan alle zijden met mahonijhouten kasten met glazen deuren bezet, waarachter de kostbaarste werken hunne prachtbanden vertoonden. De zeven portefeuilles waren tot negen uitgedijd, en het prospectus van zijn arbeid was gansch Europa door verzonden. Dat prospectus had mazaron meer geld gekost dan hij vroeger in een gansch jaar verdiende, en zijne bibliotheek was meer waard dan zijn werk ooit op zou brengen. En nog moest de eerste letter gedrukt worden. Maar die letter zou worden gedrukt; hij was er nu zeker van; hij had een uitgever die met lust de zaak behartigde, en beginnen zou zoodra de kopij maar gereed was. Mazaron legde er de laatste

{==727==} {>>pagina-aanduiding<<}
hand aan, dat deed hij nu al sedert zestien maanden; maar hij wilde zijn werk zoo volledig mogelijk maken, en hij bekommerde er zich dus niet over, of het een jaar korter of langer duurde eer het in 't licht verscheen.
Het naderde thans evenwel met rasse schreden zijn einde; reeds was hij aan het aanvullen van de Z, en leefde zijn geest in de Poolsche en Russische aristokratie. Wat ging hem nu het werkelijke, stoffelijke leven aan: davida had alles wat zij verlangen kon, behalve conversatie misschien, maar die had hij immers evenmin, en vroeger had zij toch ook geene conversatie gehad. Zoo redeneerde mazaron, en spon zijn genealogisch-heraldisch web, dat hij slechts weinige uren daags staakte. In die uren sprak hij echter meer over de adellijke geslachten van vroeger eeuwen, dan over den tegenwoordigen toestand zijner dochter. Davida, die voorheen met hem medegedacht had, en den gang zijner studiën had gevolgd, vond haar vader thans vervelend met al zijne oude familiën, en de verstandhouding waarin zij vroeger leefden, maakte plaats voor wederkeerige onverschilligheid.
- 't Wordt tijd dat het afkomt, vader! - sprak zij, op een namiddag dat mazaron weder een tafereel had opgehangen uit de geschiedenis der familie die hij behandelde - 't wordt tijd dat het afkomt, want zóó is 't geen leven voor mij.
- Niet? - vroeg de heraldicus verwonderd. - Hé, wat ontbreekt u dan?
- Alles!
- Maar, kindlief! gij kunt immers beschikken over...
- Over geld, ja, maar dat is ook al. In plaats dat ge conversatie aanknoopt, ziet gij geen schepsel, en brengt gij mij nergens.
- Ik wist niet dat ge daar pleizier in hadt. Maar als dat zoo is, dan...dan zal ik er mijn werk van maken zoodra mijn wapenboek af is.
- En wanneer is dat af?
Mazaron zweeg; het kon nog wel zeven jaren duren eer de laatste aflevering in het licht verscheen, en vóór dien tijd mogt hij niet zeggen dat zijne taak was voltooid.
- Ge moest eens een logéetje vragen - sprak hij na eenige oogenblikken. - Een van de nichtjes hermagen.
- Dank-je wel: dan zitten wij zamen te huis; ik wilde

{==728==} {>>pagina-aanduiding<<}
uitgaan, en twee dames staan in dat opzigt gelijk met ééne.
- Ja, een broêr kan ik haar niet geven; maar misschien hebben zij hier kennissen, met wie gij dan ook kunt uitgaan.
- Ik zal ze eens schrijven - antwoordde davida, en den anderen dag reeds kregen de hermagens een brief uit Amsterdam, met uitnoodiging aan twee der nichten om er eenige weken te komen doorbrengen, en davida ‘den tijd, die voor haar zoo allervervelendst was, te helpen dooden’.
- Eene mooije recommandatie! - riepen de Dames hermagen als uit één mond.
- En dan met den zomer in Amsterdam!
- Als het nog winter was kon het gaan, maar nu is ‘Bouw-lust’ op zijn liefst.
- Met dien duffen mazaron en die nare davida eenige weken door te brengen!
Dat moest wel een vreeselijk vooruitzigt zijn, anders had het zoo veel tegenkanting niet ondervonden. De Dames hermagen toch deelden in het zwak van alle dochteren eva's, dat zij gaarne haar persoon eens verplaatsten in eene wereld die voor haar nieuw is, en - wat nog méér zegt - waarin zijzelve nieuw zijn. Te Elsingen kende men haar zoo goed, en, gelijk van alles wat men jaren lang kent, in de zedelijke zoo wel als de stoffelijke wereld, zag men meer hare schaduwdan hare lichtzijde. Als logées, daarentegen, zouden zij, even als al het nieuwe, alleen in hare lichtzijde verschijnen. Maar de hermagens wisten dat haar licht daar schijnen zou voor niemand, en de uitnoodiging werd met eenparigheid van stemmen ‘gewezen van de hand’. Toen evenwel het hoofd van 't gezin er op aandrong, ten einde niet elke relatie met de mazarons te verbreken, werd er een nieuw voorstel gedaan om nicht davida op ‘Bouw-lust’ te noodigen, dat, na lange oppositie van de zijde van Mevrouw, eindelijk werd aangenomen. Weinige weken later was davida, met drie koffers, twee hoedendoozen, en zoo veel goud, zilver en edelgesteenten of zij regtstreeks uit Peru kwam, bij de familie hermagen gelogeerd.
Nicht davida was veel veranderd sedert zij voor het eerst op ‘Bouw-lust’ verscheen. Zij was eene groote dame geworden, en zag uit de hoogte neder op het burgergezin in welks midden zij nu leefde. Zij miste den tact - en van wien zou

{==729==} {>>pagina-aanduiding<<}
zij dien geleerd hebben? - om de zuinige levenswijze der hermagens te eerbiedigen, en te zwijgen over haar eigen overvloed. Maar van de andere zijde ontbrak haar de gaaf om dit op eene wijze te doen dat zij zich-zelve niet belagchelijk maakte, en zoo wel voor hermagen als voor zijne dochters was nicht davida eene milde bron van genoegen. Wezenlijke grootheid had de dames zeker jaloersch gemaakt, en fijne schimp had hermagen misschien gekwetst; maar die grove grootspraak, die bluf - als wij het zoo noemen mogen - waartegen men zich op de naïfst mogelijke wijze verdedigde, deed niemand zeer. Mevrouw was de eenige die het van eene andere zijde beschouwde; maar noch de moederlijke vermaningen van deze, noch de ervaring dat zij gedurig de dupe harer nichten was, bragten eenige verandering in haar gedrag. Zij bleef zich verbazen dat de meisjes-zelve de groenten uit den tuin plukten, dat neef zelf hout kapte en eene tuinbank timmerde, dat nicht steeds in haar ochtendjasje liep, en dat men de eijeren en appelen voor geld overdeed, en van de opbrengst kleêren kocht.
Als men uitging, werd alles op het zuinigst overlegd, en in de oogen van davida leed men steeds gebrek. Gelukkig waren de hermagens hare eenige kennissen niet: Dominé revelink wist beter wat eene davida mazaron toekwam; als hij geen Predikant was geweest, zou hij nog wel méér voor haar hebben gedaan. Thans kweet zijn zoon karel zich van die taak; en gingen er al eene of twee hermagentjes mede, het was alleen voor den vorm: de beleefdheid werd slechts aan davida bewezen; zij was de hoofdpersoon. Dat deed zij hare nichten dan ook genoeg gevoelen.
- Nu, ja, davida! wij zijn er u ook regt erkentelijk voor - antwoordde hermine, toen de logée dit weder na eene invitatie van karel revelink te kennen gaf.
- Wij hebben geen enkelen zomer zoo veel pleizier gehad als nu gij hier zijt - vervolgde marie, gemoedelijk.
Davida glimlachte genadig.
- Wat zou ik áándoen van avond? - vroeg ze.
- Ik zou bijna zeggen: álles, want álles is even mooi wat ge hebt.
- Ja, dat is het voordeel als men vermogen heeft. Ik kan

{==730==} {>>pagina-aanduiding<<}
mij niet begrijpen hoe gij met dezelfde japonnen driemaal durft uitgaan.
- Wij hebben er al eens over gedacht, om telkens onze japonnen onderling te verruilen; dan zou het schijnen dat wij allen eene groote garderobe hadden.
Davida haalde haar neusjen op.
- Wij zullen van avond maar wat ver achter u blijven - zeide marie.
- Juist niet - hervatte hermine - wij komen zeer digt bij u: dan valt uwe japon meer in het oog.
- Doe, zoo als gij wilt; als maar niet die Mijnheer handelaar bij ons komt; die man is zoo vreeselijk burgerlijk.
- Vindt-ge? - vroeg hermine, een weinig blozend.
- Revelink houdt niets van hem.
- En hij niets van revelink - antwoordde hermine, droog.
- Revelink is heel galant, hij heeft altijd discours; hij is goed gekleed; hij komt overal; ik zie niet in wat men tegen hem hebben kan.
- Neen, dat is waar! - erkenden de zusters nu te gelijk. - Wat zou men tegen revelink kunnen hebben!
Karel revelink behoorde tot de jeunesse dorée van Elsingen. Men beweert wel eens dat de appel niet ver van den stam valt; maar hier zou toch niemand in den levenslustigen jongeling, voor wien 't genot de eenige gedragsregel scheen te zijn, den zoon van een Predikant herkennen. Hij leefde, volgens zijne eigene verklaring, geheel ‘voor zijn pleizier’ - 't is toch gemakkelijk dat de menschen zoo juist hun levensdoel kunnen bepalen - en bekommerde zich om niets anders dan om zijne dagen zoo vrolijk en vrij mogelijk door te brengen. Door middel van zijn zakgeld, dat Dominé revelink - die oordeelde: men moest de jeugd niet aan te enge banden leggen - zeer ruim had gesteld, en van zijn salaris als notarisklerk, nam hij alle genoegens waar, ook die waartoe niet alleen zijn zakgeld en salaris minder eigenaardig bestemd waren, maar ook geheel ontoereikend bleken, ten gevolge waarvan karel revelink diep in schulden was geraakt.
In Elsingen, waar alles bekend was, bleef ook dit geen geheim, en de familie hermagen wist het evenzeer; maar men kon de beleefdheid, in naam van Dominé revelink aangeboden,

{==731==} {>>pagina-aanduiding<<}
niet weigeren, en davida kon toch ook niet alleen gaan. De hermagens gaven dus toe, en troostten zich met het denkbeeld dat met het vertrek van davida alles wel weder in orde zou komen. Dat tijdstip begon te naderen; de dag was reeds bepaald, en in de laatste week moesten allerlei plannen, die tot hiertoe niet tot werkelijkheid hadden kunnen komen, nog ten uitvoer worden gebragt. De laatste week van het verblijf eener logée is, wat het weêr betreft, meestal de mooiste, en het deed davida dus leed, dat zij nu reeds vertrekken moest. Maar de oude mazaron verlangde naar hare tehuiskomst, en de hermagens naar haar vertrek. De eenige die haar nog gaarne zou zien blijven, was haar getrouwe cavalier, karel revelink, met wien zij dien avond voor het laatst zou uitgaan.
Revelink kwam op het bepaalde uur, zoo schitterend en toch zoo deftig, zoo prachtig en toch zoo eenvoudig, dat de dames, ondanks de weinige genegenheid die zij voor hem gevoelden, niet konden nalaten eenige belangstelling te wijden aan zijn toilet en voorkomen. Het viel antoinette daarbij echter in het oog dat hij bijzonder bleek was, en magdalena had opgemerkt dat hij niemand aanzag terwijl hij sprak. Mijnheer hermagen had hem bij het binnenkomen en heengaan eene hand gegeven, en verklaarde: niet te weten dat eene hand die zóó doodkoud was, zóó beven kon, en zulk eene bevende hand zóó doodkoud kon wezen.
- De jongen maakt op mij den indruk of hij eene misdaad heeft begaan - sprak hij, binnenkomende, nadat hijzelf het viertal in het rijtuig geholpen en het portier gesloten had. - 't Is goed dat 't voor het laatst is. Ik wil mijne kinderen niet meer met hem medegeven.
- Hij zal ons ook niet meer vragen, vader! - antwoordde antoinette. - Als davida vertrokken is, zien wij hem niet meer.
- Zoo, zou hij met onze nicht medereizen? - vroeg hermagen, schertsend.
- Wie weet het? Het zou mij niet verwonderen als karel revelink nicht davida ten huwelijk vroeg.
- Dan is er maar één paar bedorven - mompelde de oude Heer, en begaf zich naar zijne kamer.
Maar de dames spraken voort, en vertelden elkaâr wat zij

{==732==} {>>pagina-aanduiding<<}
al hadden opgemerkt, dat tot bevestiging kon strekken van hare meening, dat karel en davida het eens waren. Antoinette durfde wedden, dat hij nicht naar Amsterdam zou brengen; magdalena twijfelde er niet aan, of de oude mazaron zou zijne toestemming geven; en agnes beweerde: dat Dominé revelink zeer blijde mogt zijn, dat zijn zoon zulk eene partij deed, daar niemand anders hem tot man zou willen hebben. Mevrouw meende echter dat het beter zou zijn als davida een degelijken echtgenoot kreeg, en karel revelink naar de Oost ging, die, in de schatting van Mevrouw hermagen, alleen door losbollen en slaven was bewoond.
- Met zulk een man kan davida niet gelukkig wezen - zeide Mevrouw.
- Och, dat zal ze toch wel nooit zijn, ondanks al haar geld - oordeelde antoinette.
- Wij hadden het beter kunnen gebruiken! - zeide magdalena, maar zonder zweem van spijt; want al die plannen welke men op het vermogen der nichten mazaron had gebouwd, waren in het vergeetboek geraakt.
- Och, kinderenlief! dan waart gij misschien even dwaas als nicht davida.
- Hé, ma! hoe kunt gij dàt zeggen! - riep agnes; want dat was al zeer ongeloofelijk.
Zonderling, terwijl wij het telkens gewaar worden dat niemand straffeloos de aanraking met den gouden staf der fortuin weêrstaat, meent toch ieder voor zich dat zijn hart vrij zou blijven van dien invloed. Mevrouw hermagen ook; zij sprak wel voor hare dochters, maar niet voor haar-zelve.
Het was reeds laat toen de dames te huis kwamen. Revelink trad nog even binnen om afscheid te nemen, omdat hij den volgenden dag welligt geene gelegenheid zou hebben. Dat afscheid was veel koeler dan de Dames hermagen verwacht hadden, en versterkte haar in de overtuiging, dat revelink hare nicht wel conduiseren zou. Maar toen zij het den anderen dag van Dominé revelink, die de logée vaarwel kwam zeggen, trachtten uit te vorschen, bleek deze er niets van te weten.
Des namiddags bragt de familie gezamenlijk davida naar de stad; Mijnheer hermagen hielp haar in de diligence;

{==733==} {>>pagina-aanduiding<<}
de conducteur blies zijne krachtige dissonanten, en met een verligt hart keerde men naar ‘Bouw-lust’ terug.
- Doe het hek maar goed digt, meisjes! - zeide de oude Heer. - Als er ooit weêr eene vigilante met koffers komt, is er niemand t'huis!
Mevrouw was het geheel met hem eens, en de dames riepen eenparig: dat zij zùlk eene logée niet meer wenschten.

Drie dagen later kwam er reeds een brief uit de hoofdstad.
- Kom aan, nicht is toch dankbaarder dan ik dacht - zeide hermagen, het wapen der mazarons verbrekende - of heeft zij ook iets vergeten?
- Zij heeft de meid geen fooi gegeven - antwoordde agnes.
- Zoo? Nu, die zit er al vast niet in - vervolgde de oude Heer, den brief verder ontvouwende. - Wacht eens, die is van mazaron-zelf...Wat drommel! de diligence is aangekomen zonder davida...‘ik heb ze ook gisteren te vergeefs gewacht’...Wat is dat! davida is nog niet t'huis...Lees gij het eens, leen!
Magdalena las den brief voor. Neef mazaron had zich op den afgesproken tijd naar het bureau der diligence begeven, maar hij had niets van zijne dochter gevonden, dan een paar koffers, die hij al driemaal had doorzocht, zonder schijn of schaduw van een brief te vinden. Hij vond dat te onbeleefd van davida, om aan geen misverstand te moeten gelooven, en verzocht dus mededeeling van den dag waarop zij de reis maken zou.
- Maar ik heb haar toch zelf op de diligence gebragt! - riep hermagen - haar, en vier koffers, en twee hoedendoozen, en een reistas. - Dan is zij weggeloopen!
- Geschaakt, pa! geschaakt door revelink! - riep de eene.
- Nu herinner ik mij - liet de andere volgen - dat zij volstrekt niet wilde dat wij haar hielpen pakken. Wij hebben er nog mede gespot, dat zij vreesde dat wij iets zouden achterhouden.
De oude Heer hermagen keek zeer bedenkelijk.
- Ik heb geen revelink gezien - zeide hij.
- Maar hebt gij hem in de stad gezien?

{==734==} {>>pagina-aanduiding<<}

- Ook niet; anders loop ik den jongen nog al eens tegen 't lijf; hij is altijd op straat. Wij zullen maar terstond eens naar Dominé revelink gaan.

Het was zaturdag, en Dominé revelink zat aan zijne preek. Het was dus moeijelijk gehoor te krijgen; maar om het gewigt der zaak werd hermagen eindelijk toegelaten, en na een half uur wachtens verscheen de Predikant.
- Neem 't mij niet kwalijk, dat ik u stoor, Dominé! - begon hermagen - maar...is uw zoon t'huis?
- Dat zou de huishoudster u beter kunnen zeggen - ik geloof het niet; 't is zoo wat zijn kantoortijd.
- Ja, maar is hij in de stad?
- Dat denk ik wel. Waarom niet?
- Ik geloof het niet dat hij in de stad is.
- Wel mogelijk; hij doet meer van die uitstapjes, en ik heb het dezer dagen nog al druk met huisbezoek en beurten, zoodat ik hem niet juist gemist heb.
- Maar 's middags?
- Och, hij eet nog al eens buiten 's huis.
- En 's avonds?
- Ja, zie-je, Mijnheer hermagen! men kan zijne jongens aan geen touwtjes leggen. Meestal zit ik 's avonds in mijne studeerkamer. Maar, mag ik vragen: wat gij eigenlijk met mijn zoon hebt uitstaan?
- Niets, Dominé! niets; ik heb alleen een vermoeden, dat hij met mijne nicht de wijde wereld in is!
- Wat zegt ge! Wel te duiker! Kom, kom! Dat is niet mogelijk! Naatje! - en de Dominé schelde, en riep te gelijk de huishoudster, die weldra verscheen, en verklaarde: dat zij den jongenheer sinds woensdag niet gezien had.
- Wel te deksel! dan is hij weg! En met davida, zegt-ge? Jongen, jongen! Maar - maar - hoe weet-ge 't?
- Ik weet het niet; ik vermoed het maar. Mijne nicht is woensdag-middag vertrokken, en tot heden toe niet in Amsterdam gearriveerd.
Dominé revelink kon zijne verbazing niet meester worden. Eindelijk sloeg hermagen hem voor, om op zijne kosten naar Amsterdam te gaan, en de zaak verder te onderzoeken.

{==735==} {>>pagina-aanduiding<<}

- Heel goed, waarde vriend! heel goed. Ik zou maar aanstonds gaan.
- Ja, maar - dan heb ik een klein verzoek. Ik heb mijn huishouden, en ik ben niet zeer bij kas, ziet-ge. Er moet altijd een fonds zijn voor de loopende uitgaven, begrijpt-ge?
Het was waar wat hermagen daar zeide. Zijne inkomsten en uitgaven stonden zoo juist in evenwigt, dat er geen reserve-fonds bestond. Waarvan zou hij 't ook hebben aangelegd?
Dominé revelink begaf zich naar zijne slaapkamer, om uit de ijzeren kist het noodige geld te krijgen; maar bleef zoo lang weg, dat zijn bezoeker begon te meenen dat hij in verstrooijing weder aan het werk was gegaan. Eindelijk echter kwam de Predikant terug, maar bleek en ontsteld, en met een bankbilletje tusschen de vingeren, dat hij bevend aan hermagen overreikte.
- De politie moet er niet in gemoeid worden, hoor, Mijnheer hermagen! Wij moeten dat onder ons laten blijven - geene politie! Volstrekt geene politie! Zoek mijn zoon op, bid ik u, en breng hem t'huis.
- Maar, als hij niet wil?
- Dan - dan...dank God dat gij geen zoon hebt, Mijnheer hermagen! - sprak de Predikant, terwijl hij met beide handen zijn gelaat bedekte.
- Kom, Dominé! hij is jong; wij hebben allen onzen tijd gehad - troostte de eigenaar van ‘Bouw-lust’. - Als hij met het meisje trouwt, is alles in orde - dan rangeert hij zich geheel.
Dominé revelink schudde treurig het hoofd, en wischte zijne tranen weg.
- Neen, hermagen! een jongen die!...die!...
De Predikant kon niet verder spreken. Hij had reeds te veel gezegd, en op hetzelfde oogenblik berouwde 't hem een ander deelgenoot van zijn geheim te hebben gemaakt. De ijzeren kist bevatte slechts effecten en één bankbillet; de overigen waren verdwenen. Op den woensdag-avond toen karel voor het laatst met de logée uitging, had Dominé revelink gepreekt, en zijne sleutels in zijn huisjas gelaten; daar had zijn zoon misbruik van gemaakt, en nu verklaarde het zich waarom hij toen zoo bleek en zoo koud was geweest, en zulk een akeligen indruk op hermagen gemaakt had.

{==736==} {>>pagina-aanduiding<<}

- Wij willen er het beste maar van hopen, Dominé! - sprak hermagen, heengaande - zoodra ik iets weet schrijf ik 't u; en vreemden zullen wij er niet in mengen. - Had die rampzalige den gewonen weg maar gevolgd - dacht hij in zich-zelven - mazaron zou hem zijne dochter niet geweigerd hebhen.

V.

Mevrouw Revelink.

- En was het toen afgeloopen?
- Ja, toen was het afgeloopen - antwoordde hermagen op die vraag van eene zijner dochters, terwijl hij zich gemakkelijk in zijn armstoel uitstrekte, dat hij wel doen mogt na de reis van welke hij een paar uren geleden was teruggekeerd.
- Wat dacht gij, marie! - vroeg handelaar, die, met hermine's hand in de zijne, tegenover hem was gezeten - dat er eene bruiloft zou zijn aangelegd?
- Eene bruiloft wel niet - antwoordde marie - maar eene collation of zoo iets; al ware 't enkel voor de getuigen.
- Dat zag er wel naar uit - sprak handelaar - mazaron en revelink schenen te wedijveren wie het somberst en ernstigst zou wezen.
- 't Zou mij niet mogelijk zijn geweest - voegde hermagen er bij - aan eenige partij deel te nemen. Ik ergerde mij te veel aan het onbeschaamde gezigt van revelink, en had te veel medelijden met davida, die het slagtoffer van hare dwaasheid en domheid is geworden. Laat-je toch nooit schaken, meisjes! - vervolgde hij schertsend tot zijne dochters.
- Och, vader! wij zouden het doen om u het genot van een reisje te geven - lachte agnes.
- Een mooi reisje om zulk een knaap uit Gent te halen! Gelukkig nog, dat ik middelen had om hem mede te krijgen! - Marie! - zeide hij tot zijne gade - ik had niet gaarne gewild dat men ons huwelijksreisje zoo verstoord had.
Mevrouw hermagen had dat óók niet graag gewild, zeide zij, en haalde toen op van hare reize naar Driebergen en Zeist, de eenige die zij ooit had gedaan. Maar hermagen had nu Brussel en Antwerpen gezien, en sprak nu met deernis

{==737==} {>>pagina-aanduiding<<}
over dat schamele reisje door Utrecht. Allen luisterden naar zijne wel wat sterk gekleurde verhalen, en toen begon handelaar óók te vertellen van 't geen hij gezien had, dat Mevrouw toch gedurig met hare ervaringen op 't stuk van reizen vergeleek, zoodat men van Zeist naar Berlijn, en van Weenen naar Driebergen werd verplaatst.
- Ik zou wel in de plaats van davida willen zijn - begon antoinette.
- Zóó? - lachten de overigen - Dat is opregt! wij niet.
- Dan zou ik Parijs toch zien!
- Zoo? Zoo? - spotte handelaar. - Nu, als ik 't maar geweten had, dan had ik revelink een wenk kunnen geven!
- Dat zou niet gebaat hebben - sprak magdalena - want hij heeft alles gedaan om den bruidschat.
- En die zal hier niet groot zijn - zeide Mevrouw hermagen, en toen ze dat zeide, trok hermagen een gezigt als of daar een diep geheim door verraden was, en de dochters en handelaar schertsten er meê; terwijl davida en revelink niet gespaard bleven.
- 't Is toch een heele togt naar Parijs! - begon Mevrouw weder. - Toen wij naar Driebergen gingen, hadden wij vier koffers bij ons.
- Davida heeft er zeker wel vijf-en-twintig. Reken maar eens wat zij medebragt toen zij hier kwam, en nu gaat zij voor een heel jaar heen.
- Ja, maar ze moest hier ook geschaakt worden! - Iachte agnes.
Hermagen zeide nu dat de bekendheid, die al het gebeurde, in weerwil van zijne geheimhouding, gekregen had, eene voorname reden was, waarom revelink en zijne vrouw een tijd buiten 's lands gingen; dan kon het voorgevallene in het vergeetboek raken. Na zijne terugkomst zou hij bij den ouden mazaron gaan inwonen, en zijn werk van eene betrekking maken. Vooreerst leefde hij maar van het vermogen van zijn schoonvader, in afwachting dat deze verzameld zou worden tot de geslachten wier geschiedenis en wapenen hij aan de vergetelheid ontrukte.
Het scheen evenwel dat in den laatsten tijd de oude heraldicus minder smaak in zijn werk vond. Terwijl de familie hermagen gezellig en opgeruimd hare dagen op ‘Bouw-lust’,

{==738==} {>>pagina-aanduiding<<}
doorbragt, met den pas verklaarden minnaar van hermine, was mazaron alleen gebleven in zijn groot huis, en men zag hem minder dan vroeger aan zijne schrijftafel, maar des te meer peinzend tegen den schoorsteen of het raam geleund, en soms liet hij uren lang het eindje pijp, zijne onafscheidelijke gezellin, naast zich liggen, zonder er aan te denken. Thans was, ja, zijne dochter wettig gehuwd; en 't was een steen van zijn hart, dat de angst en kommer, die in de laatste weken, door 't verdwijnen zijner davida, hem verzeld hadden, op die wijze waren geëindigd; maar al dacht hij in den regel weinig aan de wereldsche zaken, nu toch konden geene wapens en blazoenen de vraag uit zijnen geest bannen: of davida gelukkig zou zijn? Die vraag kwam gestadig in hem op, en dan kon hij niet meer werken. Dan kwam er een nevel over de schitterendste wapens, en de historie zelfs van het beroemdste geslacht werd verduisterd door die donkere periode uit zijne eigen geschiedenis. Had hij, die de eer en den roem van lang gestorven familiën aan het licht zou brengen, niet beter gedaan met voor de eer van zijn eigen naam, en voor het geluk van zijn eigen kind te zorgen? Het was te laat! Dat besef pijnigde hem onophoudelijk, en vaak werd bij die overdenking zijne ruime studeerkamer hem te eng. Dan liep hij door zijn groot huis de rijk gemeubelde vertrekken uit en in, waar enkel stilte heerschte, en hoe vol en overladen zij waren met pracht en weelde, toch eene koude en kelderachtige lucht hem te gemoet kwam. Ook dáár vond hij afleiding noch rust, en niet zelden verliet hij dan zijne woning, en dwaalde onwillekeurig naar den Buitenkant, waar hij vroeger zoo getrouw zijne wandelingen deed, en de sloeproeijers en schoenpoetsers hem nog kenden. Soms dacht hij zich dan terug in den tijd toen hij met moeite het dagelijksche brood verdiende, en verpoozing zocht en
vond in die wandelingen, meest alleen, maar dikwijls ook met davida - met davida! Helaas! zij was niet meer bij hem. Dat stiet hem nu in werkelijke ledigheid terug, en treurig keerde hij telkens huiswaarts, om weder te beproeven of hij zijne groote taak kon voortzetten; maar de lust en liefde voor den arbeid zijns ganschen levens waren verdwenen; slechts werktuigelijk vervolgde hij dien, en de uitgever voorzag reeds dat er niets anders

{==739==} {>>pagina-aanduiding<<}
van in het licht zou komen, dan het prospectus, dat nog altijd in de hoofdsteden van Europa zwierf.
Zoo gingen dagen, en weken, en maanden om. Het wapenboek vorderde weinig, doch mazaron had het daarom noch geenszins opgegeven: als zijne dochter maar eerst terug was, dan zou hij wel weder lust voor zijn arbeid krijgen. Lust, ja; maar kracht? Al geeft men steeds aan het hoofd de eer, ook het hart heeft zijn deel, en een groot deel aan elken menschelijken arbeid, en als het werktuig geleden heeft, dan is van het werk niet veel te verwachten. Dat mazarons hart geleden had, dat zag men hem aan bij den eersten oogopslag. Wie zou gedacht hebben dat er nog zoo veel gevoel huisde in dien ouden, droogen heraldicus?
Eindelijk kwamen davida en haar echtgenoot terug, maar toch niet de ijver en kracht van den ouden mazaron. Hij zette zich wel aan de schrijftafel, en opende zijne portefeuilles wel weêr, maar de eerste week vlotte het niet, en de tweede week nog minder. Dat schreef hij aan andere oorzaken toe, en besloot eene week of vier te rusten; maar de vier werden er zes, en de zes werden er twaalf, en de uitgever maakte scheurpapier van de prospectussen, en schreef aan zijne correspondenten om geene bestellingen op het werk aan te nemen.
- Le grand mal! - zeide davida, toen haar vader op een namiddag haar weder zijn nood klaagde. - Ik zie niet in waarom gij dat werk voort zoudt zetten.
- Maar, ik heb er mijn gansche leven aan besteed.
- Des te erger; dan hadt gij 't al veel eerder moeten staken. Het heeft u nooit anders dan moeite, en in den laatsten tijd een schat van geld gekost.
- Dat zal zijne rente wel opbrengen, davida! als het maar in het licht is verschenen.
Davida haalde hare schouders op.
- Ik zou er maar niet meer aan denken - sprak zij, en om hem daartoe behulpzaam te wezen, legde zij hem een paar rekeningen van haar toilet voor.
- Al weêr geld! Weet gij wel dat ge veel verteert?
- Welnu, waartoe anders heeft men geld dan om het te verteren?
- Maar dat kan zoo niet blijven. Revelink moet zelf voor u gaan zorgen.

{==740==} {>>pagina-aanduiding<<}

- Mon Dieu, vader! gij weet toch dat hij niets liever wil dan dat; maar handelszaken raadt gij-zelf hem af, en anders is er niet.
- Ik ontraad hem niets dan zaken waarvan hij geene kennis heeft. In allen gevalle - als hij maar niet zoo veel geld verkwistte!
- Verkwistte! Men moet toch leven naar de wereld waarin men verkeert. Dat wij uitgaan, spreekt van zelf, en dat wij menschen zien, is natuurlijk. Ik vat niet waarom gij over die dingen valt - als gij geen geld hadt, à la bonne heure, maar thans!
- Ja, maar...
- Welnu, als wij u te veel zijn, wij hebben nooit gevraagd om bij u te komen inwonen; wij hebben nooit verlangd op uwe kosten te leven! - viel davida hem in de rede, en zij had gelijk. Het een zoo wel als het ander was geheel vrijwillig door mazaron toegezegd, of liever opgedrongen; want revelink had zich voorgesteld, toen hij haar schaakte, om buiten 's lands te leven, eerst van 't geen hij-zelf had medegenomen, en later van 't geen mazaron aan zijne dochter geven zou. Zij-zelve had zijn voorgewend plan, om in den vreemde een bestaan te zoeken, te romanesk gevonden om er niet de voorkeur aan te geven. Maar de beide vaders waren verstandiger geweest, en mazaron had hun alles beloofd wat zij verlangden, en nu maakten zij van die beloften een onbegrensd gebruik. Zoo dikwijls als mazaron zich beklaagde, werden zijne toezeggingen hem voorgehouden, en dan zweeg de oude man. Hij wilde nog liever zijn laatsten penning geven, dan weder van zijne dochter gescheiden zijn.
De jonge Mijnheer en Mevrouw revelink leefden dus onbekommerd op den rijksten voet. Was davida's toilet voorheen reeds prachtig, nu kende 't in weelde geene perken. Doch het fortuin der mazarons was zoo groot, dat er iets van gevorderd mogt worden. Wat hadden de hermagens er een genot van kunnen hebben!
Hermine kreeg niet eens een bruidschat toen zij de echtgenoote van handelaar werd; maar dit belette niet dat kort te voren ook agnes verloofd was, en dat in de bruidsdagen antoinette eene parure kreeg van een zeer bekenden onbekende. - Ik wist wel - zeide Mijnheer hermagen - als er

{==741==} {>>pagina-aanduiding<<}
maar één schaap over de brug was, zouden de anderen wel volgen.
- Wij moeten eene kennisgeving aan neef revelink zenden, george! - sprak de bruid, terwijl haar verloofde, door zijn aspirant-zwager geholpen, de huwelijks-communicatie-brieven gereed maakte.
- Waarom? - vroeg handelaar. - Ik zie er geene reden toe. Ik ben niet voornemens met die menschen omgang te houden.
- Ja, maar 't is toch familie.
- Wie weet wat ze u in 't huwelijk geven! - zeide magdalena. - Ik zou 't maar doen, george!
- Wij hebben hunne cadeaux niet noodig, en dat zou wel de laatste reden zijn, waarom ik aan dien revelink schreef. Maar eene bruid moet haar zin hebben - daar legt de brief al.
- Geschreven namen! - hernam de bruid, en zette den naam, dien zij geene twee weken meer dragen zou, onder dien van haren bruidegom. - Wacht, ik zal er nog een post scriptum bijzetten - en zij schreef: ‘Hoewel zij er zich niet mede vleijen durft, zou toch eene mondelinge felicitatie van nicht davida zeer aangenaam zijn aan hare nicht

hermine.’

- Foei, dat meent gij niet! Als gij mijne vrouw waart, zou ik den brief verscheuren! Maar geniet thans uwe vrijheid nog maar eens! - schertste handelaar, waarna hij den brief sloot, de twee cachetten er op afdrukte, en het adres schreef.

- Hé, leven die menschen nog! - riep revelink uit, toen hij den brief gelezen had. - Zie eens hier, davida! je nicht hermine is de bruid - en zij inviteert je op de bruiloft.
- Hermine is nog de beste - antwoordde davida, die, al bekende zij het zich-zelve niet, iets dat naar dankbaarheid zweemde in zich voelde ontwaken, toen zij dat ongevraagde bewijs van aandenken las. Zij genoot tegenwoordig slechts beleefdheid en betaalde diensten: vriendschap en genegenheid waren haar vreemd.
- Gij begrijpt wel wat dat beduidt? - vervolgde haar echtgenoot - de menschen willen een presentje.
- Welnu, dat moesten wij hun geven!

{==742==} {>>pagina-aanduiding<<}

- Zend hun dan maar geld, dat zullen zij het best kunnen inschikken: wat hebben die hermagens gevlast op de nalatenschap uwer tantes! Maar die is hun ontgaan, en ze zijn nog even schriel als voorheen.
- Ik geloof toch dat zij gelukkig zijn, karel! Zij zijn zoo vrolijk.
- Zoo houden zij zich voor u, om hun spijt te verbergen.
- 't Is mogelijk! - hernam davida, met een zucht - maar ik heb sedert mijn verblijf te Elsingen niet hartelijk meer gelagchen.
- Ik houd ook niet van dat insipide gelach; bovendien, zij lachten slechts uit zenuwachtigheid - misschien van honger.
- Ik zou toch nog wel eens willen mededoen! Willen wij eens naar Elsingen gaan, karel?
- Zijt ge dwaas! - antwoordde revelink - wat zouden wij in Elsingen doen? Gij hebt immers hier uwe conversatie, uwe vrienden!
- Die bevallen mij niet.
- Dat spijt mij voor je, davida! maar 't is ook moeijelijk het u naar den zin te maken. Te Parijs beviel de conversatie u óók niet; vóór wij getrouwd waren, hadt gij in 't geheel geene vrienden, en dat droeg uwe goedkeuring óók al niet weg.
- Als gij maar wat meer bij mij waart.
- Kom, kom, kind! De wittebroodsweken zijn om, en een man kan niet altijd t'huis zitten.
- Altijd wil ik ook niet; maar gij gaat elken avond uit.
- Ik mag toch de couranten op de sociëteit wel gaan lezen?
- Ja, maar gij speelt er.
- Waarom niet? Ik maak graag een partijtje, en vader noch gij hebt idée van spelen. Bovendien, davida! wij zijn overeengekomen dat elk van ons zijn eigen weg zou bewandelen; ik begrijp dus niet wat gij van mij verlangt.
Beide zwegen. Davida had nog altijd den brief van het bruidspaar voor zich; zij las nogmaals dat korte post scriptum, en dacht zich daarbij op ‘Bouw-lust’, waar thans de bruidsdagen gevierd werden; en zij vergeleek die met haar eigen bruidsdagen, zonder vreugd of feestelijkheid. Zij herinnerde zich die vlugt, en die achterhaling, en dien terugkeer bij haar vader, en die droefgeestige plegtigheid van haar huwelijk.

{==743==} {>>pagina-aanduiding<<}

En toen die ballingschap in eene stad waar zij niemand kende, en waar de levenswijze haar tegenstond, en, eindelijk, die terugkomst in de vaderlijke woning, en dat leven zonder... - ja, zij wist niet wat er aan ontbrak, want zij had revelink lief, en zij was wèl met haar vader, maar iets ontbrak er - misschien was er wel iets te veel. Op de bovenkamers in de enge straat was zij gelukkiger!
- Zend hun maar vijf-en-twintig gulden! - zeide karel, toen hij, na eenige oogenblikken het vertrek verlaten te hebben, geheel gekleed om uit te gaan, terugkeerde.
- Gaat gij uit? - vroeg zijne vrouw, zonder op die eerste woorden te letten.
- Ik wenschte dat gij dat onderwerp nu liet rusten - antwoordde hij wrevelig. - Mij dacht dat wij er straks genoeg over gesproken hadden. Verveelt gij u alleen, ga dan naar boven bij uw vader; die zit óók alleen. - En hij verliet de kamer, en kort daarop hoorde men de huisdeur digtslaan.
Er was weinig noodig om davida, in de gemoedstemming waarin zij thans verkeerde, te doen weenen. Zij weende lang en hartstogtelijk, en de avond was reeds verre gevorderd toen zij zich naar de kamer van haar vader begaf, die, al arbeidde hij niet, het grootste gedeelte van den dag daar te vinden was.
- Nog bezig, vader? - vroeg zij, en hare stem klonk als in de dagen dat zij nog met hem alleen leefde, en in haar geest zijn arbeid deelde.
- Ja, david! - antwoordde de oude man, haar den naam gevende dien hij haar vroeger steeds gaf. - Ik heb de portefeuilles weêr eens opengemaakt, niet voor mij, want ik ben er te oud voor geworden; maar ik heb er een plan mede: als karel mijn werk eens voltooide! Hij behoeft maar te regelen, te schikken, niets meer; alles is er - ten minste het grootste gedeelte, en het weinigje dat er nog rest, zou ik-zelf dan nog misschien wel kunnen doen.
- Zou ik u niet kunnen helpen, vader?
- Gij? wel neen, david! dat is geen vrouwenwerk. Maar als uw man het deed, dan zou hij wat meer thuis zijn, en iets nuttigs doen. Gij moest er hem eens over spreken.
- Hij zal niet willen, vader!
- Niet willen! - herhaalde de oude man driftig - maar

{==744==} {>>pagina-aanduiding<<}
hij wil toch wel leven van mijn geld, niet waar? Hij is het verpligt, david! Hij moet het doen, als hij een greintje eergevoel in zijne ziel heeft.
- Welnu, ik zal het hem voorslaan - antwoordde davida, om een einde aan die teedere quaestie te maken, en toen zette zij zich naast haar vader neêr, en terwijl zij met het hoofd op zijn arm leunde, las zij een paar regelen van het duidelijke Fransche schrift dat voor mazaron lag. Zij herinnerde zich er eenige bijzonderheden bij, die haar vader haar in vroeger jaren verteld had, en zij deelde die op vragenden toon mede.
- Juist, david! juist - sprak de heraldicus, zijn arm om haar henen slaande; en hij vulde aan wat zij nog vergeten had, en kwam toen op een ander geslacht, dat in eene andere portefeuille geborgen was, en langzamerhand lagen al de portefeuilles geopend op tafels en stoelen, en zaten vader en dochter weder verdiept in het boek dat voorheen het brandpunt van hun leven was geweest. Het was of die oude tijd was wedergekeerd, en daarmede ook het gevoel ontwaakt, dat mazaron in die dagen bezielde. Hij gevoelde weder lust, en ijver, en kracht om den reuzen-arbeid ten einde te brengen, en sprak over zijne geliefde studie met een vuur, dat in de laatste jaren bij hem scheen uitgedoofd.
- Dat moet gij méér doen, david! - zeide de oude man, toen de pendule middernacht sloeg - gij moet méér hier komen des avonds, dan zal ik-zelf nog wel volbrengen wat er aan ontbreekt, en dan zullen wij weêr eens gelukkig zijn, david!
Mazaron kuste zijne dochter hartelijk goeden nacht, en voor het eerst wachtte deze de te huiskomst van revelink niet in de salon af.
Davida nam het zich ook voor om, zoo mogelijk, elken avond haar vader gezelschap te houden. Elk genot dat wij smaken, nemen wij ons in den regel voor spoedig te herhalen, en voor haar waren die uren voorzeker uren van genot geweest. Maar Mijnheer en Mevrouw revelink leefden in de wereld. De volgende drie avonden gingen zij uit; op den vierden avond ontvingen zij-zelven; den vijfden was zij te vermoeid - en van dat goede voornemen kwam vooreerst niets, en kwam nimmer iets.
Het is eene oude spreuk, maar zeer zeker pleit dit niet

{==745==} {>>pagina-aanduiding<<}
tegen hare waarheid, dat, even als de lamp, vóór haar het licht begeeft, eene laatste heldere flikkering afwerpt, ook de menschelijke geest, na jaren lang steeds in kracht te hebben verloren, een oogenblik uit die toenemende dofheid ontwaakt, wanneer het uur nadert, dat zijn licht op aarde voor altijd zal worden gebluscht.
Weinige maanden later was jan mazaron zijne zusters in het graf gevolgd.
- Ik weet niet of ik u feliciteren of condoleren zal, revelink! - sprak een van diens vrienden, toen hij weder voor het eerst in de sociëteit kwam. - Er wordt toch niets aan dien ouden man verloren; maar misschien wordt er wel wat gewonnen door zijn dood, hè?
Revelink's vriend knipoogde veelbeduidend, en gaf door eene eigenaardige mimiek te kennen, dat hij zeer wel het antwoord begreep, dat hij kreeg:
- Och, de man was niemand in den weg.
- Hij deed niets meer in zijn laatsten tijd, niet waar?
- Zoo wat bladeren in oude boeken - antwoordde revelink, onverschillig - daarmede heeft de man zijn gansche leven doorgebragt. Nuttelooze studie!
- Heraldiek, is het niet? - vroeg een derde, zich in 't gesprek mengende.
- Juist - ja, daar zijt gij óók nog al sterk in.
- Dat niet; maar 't is altijd een aardig vak. Ik heb eene gansche verzameling wapens in lak; hoe ik er aan kom, weet ik zelf niet, maar nu ik ze eenmaal heb, wil ik er wel eens wat méér van weten. Uw schoonvader had zeker eene goede bibliotheek over zijne liefhebberij.
- En portefeuilles vol aanteekeningen.
- Die zou ik wel eens willen zien.
- Gij kunt ze krijgen, dan ben ik ze kwijt, want ze zijn niet meer dan stofnesten. Laat ze maar eens halen.
De dilettant-heraldicus zond, volgens afspraak, eenige dagen later, zijn oppasser met een kruiwagen. Juist was davida in de bibliotheek, toen revelink de portefeuilles te voorschijn haalde om die mede te geven.
- Laat gij ze inbinden? - vroeg zij, met een blik van dankbaarheid; want het deed haar goed, dat hij, die anders

{==746==} {>>pagina-aanduiding<<}
zoo onverschillig was voor haars vaders studie, thans die hulde bewijzen wilde aan het werk, waaraan mazaron zijn gansche leven gewijd had.
- Inbinden! - herhaalde hij - die prullen! Ik heb ze aan een vriend gegeven. Dat ruimt op!
- Weggeven! De portefeuilles van vader weggeven! Dat nooit!
- Gij zult er toch niet meer in lezen?
- Dat is de vraag niet, maar ik heb liefde voor dat werk. Ik heb het zien worden; het was mijn vaders eenige bezigheid en eenige uitspanning. Als jongeling is hij het begonnen, als man heeft hij er zijne beste krachten aan besteed, en als grijsaard was dat boek nog zijne eenige verpoozing, zijn laatste genot; het was zijne laatste gedachte op zijn sterfbed.
- Wees nu niet kinderachtig! dat was eene manie van uw vader, meer niet; en of dat boek nu nutteloos hier ligt, of dat een ander het heeft, zal wel hetzelfde zijn.
Maar davida bleef er zich met kracht tegen verzetten, en hoe revelink ook betoogde dat hij een gek figuur maakte, door ze niet mede te geven, en dat de portefeuilles nergens toe dienden; davida hield vol, en de oppasser vertrok met een ledigen kruiwagen, en de boodschap: dat Mijnheer de boeken niet vinden kon. Revelink was intusschen de man niet om zijn wil op te geven. Eenige weken daarna werden, bij afwezigheid van davida, de portefeuilles het huis uitgedragen, en de vrucht der onvermoeide studie van mazaron's gansche leven werd het eigendom van een dilettant-heraldicus. Maar het werd ook de onoverkomelijke klove tusschen de echtgenooten revelink. Dat boek, waarvan mazaron eens zijn geluk afhankelijk stelde, werd thans de oorzaak van het ongeluk zijner dochter. De twist, die ten gevolge van het wegschenken der portefeuilles plaats had, bleef onverzoend, en van het oogenblik af dat revelink en zijne gade in het volle bezit der vaderlijke nalatenschap waren gekomen, waren geluk en genot te gelijk met hunne liefde geweken. Beide volgden van toen af hun eigen pad: hun huwelijk was voor God ontbonden, want de ziel van het huwelijk, de liefde, was uit beider hart geweken.


{==747==} {>>pagina-aanduiding<<}

VI.

De peetvader.

Weêr was de lucht helder en hoog, en weêr stroomde de menigte, zoo als op den avond waarmede wij ons verhaal aanvingen, wel voorbij de Oude Kerk, maar traden slechts zeer weinigen er binnen om deel te nemen aan het flaauw ruischende gezang, dat binnen de wanden werd aangeheven. En toch is 't Dominé revelink niet meer die in dit middaguur is opgetreden: Dominé revelink heeft zijne laatste preek gehouden - 't was jammer, want de gemeente bemerkte nu, dat hij op 't eind van zijn leven zoo slecht niet preekte. Dominé van aken staat op den kansel; maar de dagen zijn voorbij dat men hem aakje noemde, en zijne kerken overvloeiden van hoorders. Hij heeft volstrekt geen loop meer; de vroegere bewonderaars van zijn talent zijn dood, of zij aanbidden de nieuwe zon. Of zijne preken daar aanleiding toe gaven, of de mindere opkomst oorzaak was van het minder gehalte zijner leerredenen, genoeg dat men, bij eene middagbeurt van Dominé van aken, even als voorheen bij die van Dominé revelink, ‘met kogels door de kerk kon schieten’.
Ook ditmaal vinden wij er maar weinige dames, en zeer enkele mannelijke toehoorders. In de heerenbanken zitten er slechts twee. In den een, al is hij veel verouderd, herkent men terstond den voormaligen eigenaar van ‘Bouw-lust’, met zijn goedhartig, vrolijk gezigt, waaraan de grijze haren thans echter eene eerwaardigheid geven, die het vroeger nooit bezat. Naast hem zit zijn schoonzoon handelaar, aan wiens voorkomen de jaren evenmin kwaad hebben gedaan. Hermine, zijne gade, die in de damesbanken hare plaats heeft, is breeder geworden, maar zij heeft nog hetzelfde vrolijke gezigtje van voorheen, en wie dit vergeten mogt hebben, wordt de herinnering gemakkelijk gemaakt door een tienjarig meisje, voor haar gezeten, dat eens sprekend het evenbeeld harer moeder worden zal. Er zitten in dezelfde bank nog twee kleinen, elkaâr onophoudelijk de pepermentjes en eau-de-Cologne presenterende, die zij voor deze buitengewone gelegenheid hebben medegekregen. Als zij wat ál te druk zijn, worden zij vermaand door eene in zwarte zijde gekleede dame,

{==748==} {>>pagina-aanduiding<<}
tante leen, die, na bij agnes in zekere omstandigheden het huishouden te hebben waargenomen, thans bij hare zuster hermine logeert, in afwachting dat zij bij antoinette eenige maanden gaat doorbrengen. Antoinette was gehuwd met een kapitein der infanterie, die nu met majoor-epauletten in het doophekje zit, naast een jeugdig man, met een verbrand gelaat, en iets boerachtigs in zijne kleeding. De jonge man is de tegenwoordige eigenaar van ‘Bouw-lust’, en de echtgenoot van agnes. 't Is zijn eerste kind, dat te gelijk met den eersten zoon van den majoor gedoopt wordt, en, even als deze, vader hermagen tot peet heeft Mevrouw hermagen is niet in de kerk; de oude vrouw komt na haar laatsten aanval van beroerte niet meer uit; maar zij heeft toch niet gewild dat marie om haar te huis zou blijven, die anders meestal den zondagmiddag bij haar doorbrengt. In de week is marie den ganschen dag bezig met de opvoeding van een viertal moederlooze baronnetjes en baronesjes, en in Elsingen wil men al weder weten, dat marie met der tijd nog de beste partij doen zal. Voor magdalena heeft men de hoop opgegeven, sedert zij secretaris is van een liefdadigen vrouwenkrans, zieken bezoekt, armen ondersteunt, bewaarscholen helpt oprigten en besturen, en geene middagpreek meer overslaat.
Maar zij heeft toch een goed en opgeruimd hart behouden, en al plaagt de oude hermagen haar soms, en al noemen handelaar, de majoor, en de eigenaar van ‘Bouw-lust’, haar de katechiseer-jufvrouw, allen houden toch van haar, en zien haar liever komen dan gaan.
De middagpreek is geëindigd; de kinderen, ook de kleinkinderen van hermagen, zijn gedoopt, en de vier koetsen met de koetsiers met witte handschoenen rijden voort, de stad door, en den weg naar ‘Bouw-lust’ op. Zij rollen de overige kerkgangers, die te voet kwamen, voorbij, en dezen staan een oogenblik stil om den stoet der gelukkigen gade te slaan, op wier lot Dominé van aken had gezinspeeld. Onder die voetgangers is ook eene kleine, in diepen rouw gekleede, vrouw. Ondanks zich-zelve werpt zij een blik in die rijtuigen, en beantwoordt met een blik die hart en ziel doorboort, den groet dien de gelukkige vaders en de dankbare moeders hare nicht davida mazaron toewerpen.
Langzaam en peinzend vervolgt zij haren weg: zij heeft

{==749==} {>>pagina-aanduiding<<}
geen haast om hare stille vertrekken in Elsingen te bereiken. Haar wacht geen doopmaal, geene gelukwensching - haar wacht niet eens de handdruk der vriendschap, de groet der genegenheid. De weduwe van karel revelink leeft stil en afgezonderd van de wereld, van het kleine kapitaal, dat haar schoonvader eens voor de armen verzamelde, en waarvan hare tantes den grond legden. De Predikant had weinig vermoed dat hij het voor zijn kind bewaren zou. Maar zijn zoon had niets nagelaten, toen eene korte en hevige ongesteldheid hem had weggerukt, in den bloei des levens. In den bloei? Neen, bloeitijd had dat leven niet gekend, dat geene enkele vrucht had voortgebragt, geene enkele schoone herinnering had nagelaten. Zelfs zijne weduwe beweende hem niet.
De vier rijtuigen rolden de laan van ‘Bouw-lust’ in. Het was 't vroeger ‘Bouw-lust’ niet meer. De moestuin was een fraaije boomgaard geworden; de bloemtuin naar den laatsten smaak aangelegd, met volières en een eenden-vijver; en in het land er achter graasden thans, in plaats van de eenige geit, een achttal lakenvelders, en draafden een paar bruintjes. Het gebouw-zelf was vernieuwd en veranderd; de lust had zich praktisch geopenbaard, en, ofschoon de teekeningen altijd in de bibliotheek bewaard waren gebleven, had geene er van tot modèl gestrekt. Hermagen had er dan ook niets over te zeggen gehad: onbezwaard had hij zijn huis en grond aan zijn schoonzoon verkocht, onder voorwaarde dat hij er een gedeelte van zou blijven bewonen, en er de rente zou kunnen verteren van den koopprijs - het eerste kapitaal dat hij zich in zijn zestig-jarig leven vergaard had. Maar hermagen had geen cent schuld; het bewonderenswaardig evenwigt had hij tot den laatsten dag in stand gehouden. En thans, nu drie zijner dochters gehuwd waren, en de beide overige door zijne nalatenschap tegen armoede zouden behoed zijn, leefde hij van zijne renten, en had hij zijne ‘baantjes’ van de hand gedaan. Natuurlijk tegen eenige vergoeding van hen aan wie hij ze bezorgd had, en die vergoeding werd geheel ‘geabsorbeerd’, zoo als hij het in zijne administratie-taal uitdrukte, door de geschenken aan zijne kleinkinderen en ongehuwde dochters.
- Wel, wijfje! zoo ver hebben wij het nooit kunnen brengen, met onze kippenbroeijerij! - zeide hermagen tot

{==750==} {>>pagina-aanduiding<<}
zijne echtgenoote, toen hij de rijke en sierlijke tafel overzag; want agnes had haar best gedaan, of liever de beurs van haar man, en te regt. Het was meer dan tien jaren geleden, dat de vijf zusters aan dezelfde tafel waren vereenigd, en de oude luî al hunne kinderen om zich gezien hadden.
- Ja, maar, vader! gij krijgt ook niet elken dag twee naamgenooten - antwoordde agnes op de loftuiting van haren vader.
- Gelukkig niet!
- Nu, dat zegt gij maar; gij zijt er toch wát mede in uw schik!
- Dat geloof ik, kind! en toch werd mij eens toegevoegd: ‘Dank God, hermagen! dat gij geene jongens hebt!’ Nu, als ieder zulke dochters heeft als ik, heeft men ook geene reden van klagen. En vooral niet, als men er zoo goed afkomt - eindigde hij lagchend. - Niet waar, vrouw?
- Och, Hermagen!...
- Nu, zie zoo ernstig niet. Is het dan niet waar?
- Ik dacht aan heel iets anders - ik dacht aan hem die u geluk wenschte dat gij geene zonen hadt.
- Dat was Dominé revelink, meen ik - sprak handelaar. - Met zijn zoon is het dan ook bedroefd afgeloopen; maar als gij een zoon hadt gehad, zou hij beter door de wereld zijn gekomen.
- Kom, kom, handelaar! wij zijn te oud om elkaâr complimenten te maken - glimlachte hermagen, ofschoon hem het complimentje niet onaangenaam was.
- Neen, in vollen ernst: ik meen het.
- Welnu, dan zal ik eveneens in vollen ernst bekennen: dat ik er nu - ziet ge, nu - mij-zelven óók mede geluk wensch.
- Geen wonder, zulke drie schoonzonen! - schertste marie.
- Dat nog daar gelaten, kindlief! maar als ik een jongen had gehad, was hij de echtgenoot van davida mazaron geworden.
Mevrouw hermagen knikte toestemmend.
- En ziet ge, kinderen! ik geloof niet dat wij er over te klagen hebben, dat het fortuin der mazarons in andere handen is gekomen dan de onze.
- In wiens handen is het nu? - vroeg de majoor.
- Ik geloof, overste! dat het er mede gegaan is zoo als het gaan zal met het bataillon dat gij kommandeert, en waar gij na verloop van eenige jaren niets meer van overig ziet.
- Dan behoeft gij voor uwe kleinzonen althans niet bang te zijn, vader! dat zij door dat fortuin ongelukkig worden -

{==751==} {>>pagina-aanduiding<<}
sprak handelaar, en stelde een dronk op de doopelingen in, die nu uit de wieg genomen werden, en met de respective bakers de rondte deden - eene plegtigheid, blijkbaar meer ten gerieve der bakers, dan van de zuigelingen of de familie.
- De reis heeft hem geen kwaad gedaan, overste! - zeide hermagen, want de majoor was met zijne vrouw voor de doopplegtigheid uit eene andere provincie gekomen, opdat de peetvader zijn tweevondig peetschap te gelijk zou kunnen aanvaarden. - De reis heeft hem geen kwaad gedaan; maar de hermagens kunnen tegen reizen, niet waar, vrouw? Op uwe reis naar Zeist en Driebergen...
- Och, hermagen! dat is al zoo lang geleden!
- Maar gij spreekt er toch gaarne van.
- Ja, ja, moeder! - plaagden de dochters - vertel ons nog maar eens van uwe reis!
Maar Mevrouw gaf geen gehoor aan dien wensch, die evenwel het gesprek tot de dagen van voorheen terug bragt, en weder een aantal oude voorvallen ter tafel deed komen, natuurlijk ook nicht davida.
- Hebt gij ze wel gezien, leen? - vroeg marie.
- Zeker! ik zie ze elken zondag-middag.
- Ik zou haar nog wel eens willen ontmoeten - zeide antoinette. - Hoe leeft zij?
- Heel sober. Gij weet dat revelink alles verspeeld heeft, en het armenfonds van den Dominé het eenig middel van bestaan zijner weduwe is.
- Wij moesten er iets aan doen! - zeide de oudste; maar magdalena wenkte haar, dat agnes zich dat reeds ter taak had gesteld. Ook Mevrouw hermagen verloor hare nicht niet uit het oog, en magdalena bragt menig uurtje met de weduwe van karel revelink door, die, dank zij haar, ook andere zorg dan materiëlen onderstand ontving.
- Ik heb nog altijd vijf-en-twintig gulden van haar leggen, leen! - fluisterde hermine achter haar echtgenoot om - gij weet wel dat geld, dat zij mij in mijne bruidsdagen zond. Handelaar wilde er niets voor koopen, en zeide: dat er wel een tijd zou komen, waarin davida het noodig zou hebben. Morgen zal ik 't u geven, met den interest er bij.
- Wist gij wel dat ik zulk een goed profeet was? - vroeg handelaar, maar toen bij dat woord ‘profeet’ magdalena ernstig zag, vervolgde hij: - Nu, zusje! kijk er maar niet boos om; ik zal 't goed maken met uwe bewaarschool...Hè, ja, leen! waarom geeft gij uwe nicht daar geene plaats bij?
- Wie zegt u dat ik dit niet doen zal? Misschien is die zaak reeds verder gevorderd dan gij denkt.
- Dat zou een goed werk zijn; maar is zij er toe geschikt, leen? - vroeg hermine.
- Och, drie jaren van armoede, na tien jaren van rijkdom, maken den mensch beter dan tien jaren van rijkdom, na een leven van armoede.

{==752==} {>>pagina-aanduiding<<}

- Schrijf die op, magdalena! - zeide Mijnheer hermagen, die de laatste woorden gehoord had - 't is eene goede bladvulling in een tractaatje, en als het blad nog niet gevuld is, schrijf er dan achter: 't fortuin dat ons ontgaat, is soms méér waard dan 't fortuin dat men krijgt.




Nog eene antikritiek.

Toen ik de recensie van de door Dr. engelbregt en mij op nieuw uitgegeven Latijnsche Rudimenta in den ‘Gids’ van 1o. November l.l. doorlas, kwam mij onwillekeurig het: ne sutor ultra crepidam in de gedachte. De anonyme Schrijver is blijkbaar iemand, die wel een geleerde, misschien een hooggeleerde, heeten mag; maar die volstrekt niet weet, wat onderwijs geven is, althans niet wat het beteekent jeugdige knapen de beginselen van het Latijn te leeren. Anders had hij onmogelijk ons boekje zoo zeer veroordeeld. Het is niet philosophisch ingerigt, dat weten wij-zelven zeer goed; doch wij krijgen ook geene kleine philosoofjes op ons Gymnasium, maar jonge, nog weinig ontwikkelde knapen, die voor taal-philosophie nog geen orgaan hebben. Wij hebben dus gemeend, bij het onderwijs van eerstbeginnenden, het voorbeeld van den grooten Apostel der Heidenen te moeten volgen, en ze met melk te moeten opkweeken, niet met vaste spijzen. Daarom hebben wij de meer wijsgeerig ingerigte Spraakkunsten van den tegenwoordigen tijd niet op onze eerste klassen aangenomen, maar veel liever een heel élémentair boekje, uit het laatst der vorige eeuw, dat vroeger goede resultaten gaf, op nieuw bewerkt, en naar de in ons oog bestaande behoefte ingerigt. Dit heet nu reactie. Waar ziet ‘De Gids’ niet al reactie in? Of, ja, 't is reactie. In den laatsten tijd zijn de Latijnsche Spraakkunsten hoe langer zoo wissenschaftlicher geworden, maar de kennis van het Latijn is ondertusschen bij de massa der studenten hoe langer zoo meer afgenomen. Ik denk er bij aan de woorden van bilderdijk:

Hun nieuwerwetsche ploeg, hun zaaituig naar den smaak; 
De landbouw kwijnt er van, en ceres roept om wraak. 

Met de tegenwoordige wissenschaftliche Grammatica's, die meer eene, dikwijls zeer goede, beschrijving van het taalgebouw geven, dan eene praktische Handleiding hoe men er binnen moet komen, konden wij met onze tirones niet veel uitrigten. Wij hebben dus gemeend de eerste beginselen der taal minder door redeneren - daar zelfs socrates op een geest die nog niet bevrucht is, geen μαιευτική zou kunnen uitoefenen - maar meer door praktische oefeningen en memoriseren te moeten inprenten, in de hoop ze daarin vastheid te zullen doen verwerven, en meteen stof te zullen meêdeelen, waarover naderhand zou kunnen geredeneerd worden.
Wanneer onze Rudimenta uit dit oogpunt beschouwd wordt, dan is er geen twijfel aan, of het oordeel zal anders uitvallen dan dat van den geleerden anonymus in den ‘Gids’.

d. burger, jr.


{==753==} {>>pagina-aanduiding<<}

Mengelwerk.




Gedachten over de Christelijke beschouwing der wereldgeschiedenis (1).

Door J.H. Gunning, Jr.

Het is geene nieuwe opmerking, dat onze tijd in velerlei opzicht hoogst merkwaardig mag heeten. De haastigheid waarmede geleefd, gewerkt en genoten wordt in alle richtingen en op allerlei gebied, schijnt zich ook aan de ontwikkeling der beginselen die den aard van onzen tijd bepalen, medegedeeld te hebben. Alle die beginselen zijn bezig hare laatste gevolgtrekkingen zonder achterhouding uit te spreken. En mogen wij hier aan het woord van göthe denken: dat

{==754==} {>>pagina-aanduiding<<}
‘het conflict tusschen geloof en ongeloof alle gewichtige keerpunten der wereldgeschiedenis bepaalt’, zoo vindt dat woord, ook in onze dagen, zijne verduidelijking in de tegenstelling die zich steeds duidelijker en openhartiger tusschen Geloof en Wetenschap openbaart. Aan den eenen kant mag in den voortgang der wetenschap een steeds bepaalder streven worden opgemerkt, om zich van alle inmenging des geloofs als van onbewezen onderstellingen te ontdoen. De speculatieve theoriën, die de werkelijkheid naar een van haar onafhankelijk logisch schematisme trachtten te verklaren, en straks te dwingen en te buigen, zijn door de donderstem van de geschiedenis der laatste jaartientallen (voorzeker te gewelddadig, maar toch voor 's hands onherroepelijk) tot zwijgen gebracht. En de wetenschap, gelijk zij altijd slechts voor een gedeelte den gang der historie vooruitsnelt, regelt en beheerscht, maar voor een grooter gedeelte hem volgt, voor het verstand rechtvaardigt en expliceert; de wetenschap beijvert zich, bij monde van hare meest geachte en toongevende hedendaagsche vertegenwoordigers, in dat vonnis niet alleen te berusten, maar het ook te wettigen, als noodzakelijk gevolg van hare jongste en grondigste onderzoekingen omtrent haar eigen inhoud en methode. De empirie, die de feiten niet construëert, maar in de waarneming der feiten den grondslag harer methode zoekt, heeft reeds eene wijsbegeerte geschapen, die aan de wetenschappelijke en sociale werkelijkheid geene wetten begeert te geven, dan na eerst naauwlettend bij die werkelijkheid te hebben ter schole gegaan. Uitgaande van onze gewaarwordingen en van hetgeen bij wettige gevolgtrekking daaruit afgeleid wordt, heeft zij gelding verschaft aan eene wetenschappelijke denkwijze, die wel is waar de beschuldiging van materialisme gemakkelijk kan wederleggen, maar toch gaarne erkent, van geene andere dan van a posteriori uit de waarneming opgemaakte en betrekkelijke
waarheden te weten. Voorzeker zou het Christelijk geloof zijn waar belang slecht begrijpen, indien het betreurde, door deze richting der wetenschap van den steun dien het zich vroeger door de wetenschap meende geboden te zien, thans beroofd te zijn. Dat verleden, hoe aanlokkelijk het ook schijne, behoeft het niet terug te wenschen. De op deze voorwaarden geteekende vrede tusschen geloof en wetenschap is altijd slechts een bedriegelijke wapenstilstand

{==755==} {>>pagina-aanduiding<<}
geweest, gereed om bij het eerste voorpostengevecht op de wederzijdsche grenzen te worden verbroken. De bruggen tusschen geloof en wetenschap geslagen, zijn altijd te zwak bevonden om beider gewicht te dragen als zij elkander daarop te gemoet wilden gaan; en beider vermenging heeft wel vaak de wetenschap slechts schijnbaar geloovig, maar nimmer het geloof in waarheid wetenschappelijk gemaakt. Wij mogen het, daarentegen, tot groote winst voor beide rekenen, dat thans het verschil met veel grootere juistheid afgebakend, en de niet-geloovige aard der wetenschap, maar ook de niet-wetenschappelijke aard des geloofs alzoo beter erkend beginnen te worden. Wèl te verstaan, van het Christelijk geloof. Dit moet, namelijk, wèl onderscheiden worden van het algemeen-religieuse geloof; d.i. van dat, hetwelk, zonder zijne voorstellingen door eene positieve openbaring te laten bepalen, alleen bestaat in de uitspraken van dat godsdienstig gevoel, hetwelk de mensch, als een der bouwstoffen zijner kennis, in zich opmerkt, en welks inhoud, in den vorm van bepaalde voorstellingen gebracht, evenzeer als de Christelijke tot godsdienstleer wordt. Dit laatste geloof kan met de wetenschap niet in strijd zijn, daar het zich laat beperken binnen grenzen welke de wetenschap verklaart niet te kunnen overschrijden, zoo min als zij wederkeerig zulk een overschrijden van den kant des geloofs op haar gebied zou mogen dulden. Van dit geloof nu is het Christelijke door de volgende kenmerken onderscheiden: het Christelijk geloof beweert, objectieve waarheid te verkondigen, welker geldigheid als zoodanig dezelfde blijft, ook eer zij zich in het bewustzijn des geloovigen heeft afgedrukt. Zijne waarheid draagt dus juist de twee kenmerken welke de wetenschap aan hare waarheid ontzegt, namelijk die van a priori vast staande en absoluut te zijn. Deze groote tegenstelling openbaart zich op beide theoretisch-leerstellig, en praktisch-zedelijk
gebied. Op het eerste kent de wetenschap God uit de wereld, inzonderheid uit het eigen godsdienstig gevoel; het Christelijk geloof kent de wereld, ook die des harten en des gevoels, uit God, namelijk uit Zijne openbaring. Op het tweede gebied kent de wetenschap het geloof uit de werken, namelijk uit hetgeen de waarneming van den toestand der wereld en der maatschappij zedelijk-noodzakelijk leert te zijn; het Christelijk geloof, daarentegen,

{==756==} {>>pagina-aanduiding<<}
kent de werken uit het geloof, erkennende, namelijk, geene werken voor zedelijk-goed dan die welke uit het absolute beginsel des geloofs met noodzakelijkheid voortvloeijen. De man van wetenschap kan, ook al is hij der Christelijke overtuiging met zijn hart toegedaan, echter op het gebied der wetenschap geen ander dan het algemeen-religieuse geloof als bestaanbaar erkennen. De Christen kan, ook wanneer hij de beschreven wetenschappelijke methode voor de ware houdt, evenwel aan zijn geloof den titel van wetenschappelijk niet geven. Wel zal hij, eenmaal de grondbeginselen van dat geloof aanvaard hebbende, die verder tot zamenhangend stelsel ontwikkelen, naar de methode der ervaring; doch hij moet erkennen het voorwerp-zelve dezer laatste wetenschappelijke werkzaamheid op eene aan de regelen der wetenschap onttrokkene, d.i. op onwetenschappelijke, wijze in zijn geheel in zich opgenomen te hebben. In deze Christelijke beschouwing doordringen derhalve de speculatieve en de empirische methode elkander volkomen. De hoofdwaarheid die des Christens overtuiging bepaalt, is voor hem te gelijk daadzaak der ervaring, en een beginsel dat, ofschoon zelf niet verder te verklaren en tot een dieperen grond terug te voeren, echter grond en beginsel van verklaring is voor al zijn volgend weten. De vleeschwording des Woords, het één zijn van God en mensch in de persoon van christus, is op de volgende wijze (voor zoo verre hij in staat is, de wording van dit geestelijk leven te verklaren) voor hem tot overtuiging geworden. Nadat hij, tot mondigheid des geestes opgegroeid, zich zelfstandig tegenover de herinneringen en indrukken zijner hetzij Christelijke, hetzij ongeloovige kindschheid had geplaatst, nam hij langzamerhand behoeften en aspiratiën in zich waar, welke, na aftrek van hetgeen daarin uit toevallige, of van waarde ontbloote omstandigheden te verklaren was, zoo innig met zijne geheele natuur te zamenhingen, dat hij vastelijk
besloot, datgene wat ooit aan die behoeften bevrediging geven zoude, voor de hoogste waarheid en zijn hoogste goed te erkennen. Dit besluit onderzoekende, zag hij dat het, wegens den onbeschrijfbaren en wetenschappelijk-onverdedigbaren aard der aspiratiën waarop het rustte, nimmer wetenschappelijk te verdedigen zou wezen. Desniettemin aarzelde hij niet; maar was dan ook van dit oogenblik af verplicht, aan zijn geloof alle aan-
{==757==} {>>pagina-aanduiding<<}
spraak op wetenschappelijkheid te ontzeggen. Alsnu verscheen hem het Christendom voor de aandacht, gelijk het hem omgaf in de werkelijk bestaande Kerk, van welker ontwikkelings-reeks de Heilige Schrift als de eerste schakel werd opgegeven. Het beloofde, bij monde van die H. Schrift, en niet minder volgens getuigenis van allen die in de geschiedenis der Kerk getoond hebben in haar hetzelfde gezocht en gevonden te hebben, aan alle deze namelooze behoeften volkomen bevrediging. Hieruit ontstond in den onderzoeker de allersterkste begeerte om dat Christendom met zijne oorkonden als historisch-gerechtvaardigd te mogen erkennen. Ook deze begeerte werd onderzocht, en bevonden slechts eene noodzakelijke ontwikkeling te zijn van de eerstgenoemde aspiratiën na de inwerking van den objectieven factor van het waargenomen Christendom. Hij kon dus niet anders dan ook aan deze begeerte dezelfde absolute waarde, hetzelfde normatieve gezag als aan de eerste toekennen, en zich dus daarmede langs consequente lijn nog verder van de wetenschap vervreemden. Hetzij hij nu een zelfstandig historisch-kritisch onderzoek aanving, hetzij hij zich bepaalde bij het beschouwen van anderer resultaten, het bleek hem dat de historische kritiek in dezen nimmer geheel onpartijdig kan wezen, noch is: dat hare zoogenaamde positieve uitspraken ten onrechte door velen als grondslag van hun geloof worden opgegeven, aangezien het geloof derzulken veelal
in eene veel sterkere mate bevestigd is, dan waartoe de kritische resultaten, hoe positief ook, hun recht geven; dat hare zoogenaamde negatieve richting dáár, waar voornoemde grondbehoefte der ziel bestond, nimmer belet heeft, van ganscher harte zich aan een, onomstootelijk en voldoende gerekend, residu van historische zekerheid vast te klemmen; kortom: dat de eigenlijke aard des Christendoms, die bij naauwkeurig onderzoek ook door de uitspraken van zijn Stichter-zelven bevestigd blijkt te zijn, geene uitwendige historische, maar alleen inwendige criteria tot erkenning zijner absolute waarheid toelaat, maar aan deze laatste inwendige stem dan ook de meest volstrekte betrouwbaarheid toekent, en haar heiligt als een getuigenis des H. Geestes. En nu was alle twijfeling weggevallen om zich aan dien invloed over te geven als aan eene realiteit. Er is dus in hetgeen de Christen zijn bekeeringsweg noemt, gedurige wederkeerige werking geweest

{==758==} {>>pagina-aanduiding<<}
tusschen de objectief-bestaande, historische werkelijkheid van christus en Zijne Kerk, en de inwendige behoeften des harten, benaderend uit te drukken door: bewustzijn van zonde en schuld, ellende en duisternis; aspiratie naar verzoening en objectief licht. Gedurig zijn oscillatiën tusschen beide geweest, en ook, door overwicht van het eene of het andere der beide elementen, afdwalingen van dweepend subjectivisme of koud-historische verstands-overtuiging - tot dat op beschrevene wijze de harmonie, de volkomen doordringing van beide factoren door elkander, den vrede des geloofs bevestigd had.
Dit geloof nu, aldus op onwetenschappelijke wijze daadzaak der ervaring voor den Christen geworden zijnde, wordt, zeiden wij in de tweede plaats, tevens een beginsel voor al zijn verder weten. Want het is er verre van daan, dat de erkenning zijner onwetenschappelijkheid in dien zin gemeend ware, dat dit geloof nu verder van het terrein der wetenschap verwijderd zou blijven. Wèl mag het zich niet aanmatigen, in naam der wetenschap te strijden tegen deze of gene richting der wetenschap, die oppervlakkig schijnt zich ál te scherp tegen het geloof over te stellen. Wèl moet het eveneens zich onbevoegd verklaren, over het hart en het geweten der voorstanders van zoodanige richting uitspraak te doen. En strengelijk afgesneden blijft voortaan elke andere weg der uitbreiding van dat geloof, dan alleen de weg der zedelijke vrije overtuiging, des beroeps op het geweten. Maar niettemin moet de Christen het recht nemen om zelfstandig door eigen oogen te zien, en het middenpunt des geloofs naar alle kanten over het gansche heelal vrijelijk zijne stralen te laten schieten. Het Christelijk weten (wèl van ‘de wetenschap’ onderscheiden) is explicatie van zijn geloof, uitspreken van de gevolgtrekkingen die daarin liggen. Zijne eigen inwendige noodzakelijkheid dringt er toe, deze gevolgtrekkingen uit te spreken, en de termen eener Apostolische uitspraak aldus om te keeren en te omschrijven: het werk des H. Geestes laat geen rechterlijk onderzoek van iemand of iets over zich toe, maar maakt niettemin aanspraak op de bevoegdheid van zulk een onderzoek in zijn eigen naam over alles uit te strekken (1 Cor. ii: 15). De heiligen oordeelen de wereld (ibid. vi: 2); en de macht, den Zoon gegeven om gericht te houden omdat Hij eens menschen zoon is (Joh. v: 27), wordt ook
Zijner volgelingen deel,

{==759==} {>>pagina-aanduiding<<}
die, in beginsel, in Zijne gemeenschap de ware menschelijkheid zich ontsluijerd zien en aanvankelijk zelve haar verwerkelijken. Hier openbaart zich weder de nog in een anderen zin hoogst-kritieke aard des Christendoms, dat zich op alle terreinen zijn pad tusschen afgronden kiest; namelijk omdat het niet kan misverstaan worden zonder zijne waarheid in de noodlottigste leugen te zien veranderen - hetgeen dan ook ten deele den hevigen weêrstand verklaart, die er in de wereld ten allen tijde aan heeft moeten geboden worden, zoodra het zich ten volle uitspreekt. Gelijk de grondwet van alle Christelijke zedelijkheid, de rechtvaardiging door het geloof-alleen, zoodra zij misverstaan wordt, onmiddellijk de rechtvaardiging der grofste zedeloosheid is, zoo is ook het door ons beschreven recht des Christendoms om zich op elk gebied met zijne gevolgtrekkingen uit te spreken, zoodra het zijn oorsprong vergeet, en zich wetenschappelijke bevoegdheid toekent, de bron van onvrijheid (d.i. van den dood) der wetenschap niet alleen, maar ook van eigen verontreiniging. De poort der vesting, tot zulk een onrechtmatigen uitval geopend, laat terstond den vijand binnen. Zulk een quasi-Christelijk Ptolemaeïsme, het heelal om de eigen standplaats latende rondwentelen, komt niet alleen, gelijk in de Middeleeuwen, consequent tot het egoïsme der astrologie, welke in de sterrebanen niets anders dan des waarnemers eigen lotgevallen te lezen weet; maar, wat veel erger is, het moet, consequent, elken galileï ten kerker verwijzen. En wat de eigen verontreiniging aangaat, er wordt in alle deelen juist het tegendeel gedaan van hetgeen door het ware beginsel wordt gevorderd. Terwijl het Christendom, èn door de alzijdigheid, èn door de billijkheid die het predikt, aanspoort om alles te onderzoeken, en over niets te oordeelen dan na grondig onderzoek; en alzoo ook van den man der
wetenschap vordert dat hij op zijn gebied niet heersche dan na gediend te hebben, geene heerlijkheid aanvaarde dan waartoe onderwerping den weg baant, ‘verheft dit mysticisme het godsdienstig gevoel op den troon der wetenschap, om er zonder grondige studie van elk harer deelen wetten voor te geven. Het ziet op de Natuur om hare noodzakelijkheid met minachting neder, en stelt hare kennis, òf geheel ter zijde, òf verbreekt en ontreinigt die door hetgeen het als uitingen van godsdienstzin opvat. Het veracht het zinnelijke, en de kunst

{==760==} {>>pagina-aanduiding<<}
die het kleed der zinnelijkheid draagt. Het verzuimt het uiterlijke leven voor het innerlijke, de pligten der zedelijkheid voor de gemeenschapsoefening met God’ (2). Geheel anders de Christen die zijne roeping begrijpt, ook tegenover de wetenschap. Gelijk hij op het gebied der zedelijkheid niets dat echt-menschelijk is, van zich vreemd achten mag, zoo weet hij ook op dat der wetenschap dat hij niets mag ignoreren, maar, integendeel, juist om zijne luide en duidelijke erkenning dat zijne geloofs-uitspraken niet die der wetenschap zijn, tot elk deel dier wetenschap en van hare voorwerpen zijne verhouding moet bepalen. ‘Den zuurdeesem zonder het deeg zal hij niet voor voedzaam en smakelijk brood houden, noch voor eigen traagheid bedriegelijke voorwendselen zoeken in de algenoegzaamheid van Gods Woord’ (3). Voorzeker ‘houdt hij zich voor den van God begenadigde en verlichte’: maar in deze erkenning ligt juist de sterkste waarschuwing tegen het egoïsme ook op dit gebied opgesloten. Hij weet zich niet het einddoel, maar het kanaal dier genade: hij kan dat licht niet onder de korenmaat verstikken, maar heeft er behoefte voor aan de vrije lucht, opdat het schijne en allen verlichte. Met vrijmoedigheid kan het Christendom zich dan ook op de historie beroepen, om te toonen dat sedert en door zijn optreden ook voor alle wetenschappen een nieuw leven en ontwikkeling is begonnen. Voor alles wat tot de wereld behoort, tot die wereld welke Gode en Zijn gezalfde moet toegebracht worden, heeft de Christen een open oog en hart. Als gewrocht Gods en schouwplaats Zijner daden, is het
geschapen heelal hem te heilig om het te onteeren door eene verwaarloozing die zich in bijgeloof, of door eene vergoding die zich in verdierlijking wreekt. De religieuse gedachte die op den bodem des Christelijken gemoeds lag, gaf steeds aanleiding om niet bij het empirische te blijven staan, maar het tot eene zamenvattende aanschouwing des heelals te combineren: en voorzeker is dit laatste vaak veel spoediger geschied dan in het belang eener grondige kennis der enkele dingen wenschelijk

{==761==} {>>pagina-aanduiding<<}
was. Maar de fout was steeds herstelbaar: de terugblik tot die eindige dingen was niet afgesneden, ja werd veeleer steeds gevórderd door het bewustzijn van eene voortdurende, en ook tot het kleinste zich uitstrekkende voorzienigheid en onderhoudingswerkzaamheid Gods.

Wij zagen in het algemeen, hoe en waarom het aan 't Christelijk geloof eigen is, zich in gevolgtrekkingen uit te breiden over het geheele gebied der wetenschap. Bepalen wij ons thans bij de aanwijzing hiervan voor de historie alleen, zoo treedt de tegenstelling, van welker beschouwing ons vertoog is uitgegaan, ook hier helder in het licht.
Het is niet noodig met uitvoerigheid aan te toonen dat onze leeftijd een tijd is waarin de Industrie, de algemeene preoccupatie voor het stoffelijke, ten troon verheven wordt. Men moge het wetenschappelijk materialisme, als het zich in Duitschland en ook ten onzent verheft, met eene gemakkelijke minachting ongerijmd en der wederlegging niet waardig noemen; men moge zich verbazen over den voortgang dien dit stelsel niettemin maakt, of, eindelijk, uit zijne indolentie opgerezen, in plaats van bewijzen en feiten eenige gemoedelijke gemeenplaatsen daartegen richten; men moge uit de zekerheid van door duizenden achter zich te zullen worden toegejuicht en gedekt, moed vatten om in naam van godsdienst en zedelijkheid een plechtig anathema naar het materialisme te slingeren: - dit alles verhindert dit stelsel niet, zich met steeds klimmenden nadruk te doen gelden. En dat niet om wetenschappelijke degelijkheid; onzes inziens ten minste, is het materialisme evenmin als het spiritualisme wetenschappelijk bewijsbaar. Noch ook van wege omniddellijke bescherming die het aan lage neigingen en eigenbatige begeerten zou geven; want wij meenen het door de geschiedenis ook van onze dagen bevestigd te zien, dat de quaestie van zedelijkheid, religieuse of politieke richting geheel ten onrechte met de wetenschappelijke vraag omtrent stof en kracht wordt vermengd, en dat ook het materialisme zijne onbaatzuchtige martelaren kan tellen. Maar de kracht van het materialisme ligt eenvoudig daarin, dat het de volledige zamenvatting en uitdrukking is van de groote hoofdrichting onzes tijds. Nooit is met grooter eenstemmigheid dan

{==762==} {>>pagina-aanduiding<<}
in onze dagen over alle bespiegeling de staf gebroken. Dat men niet alleen de menschen, maar ook alles wat bestaat, moet nemen gelijk het is, en niet gelijk het wezen moet, wordt door alle rangen der maatschappij van boven tot beneden, van het rechter tot het linker einde geroepen niet alleen, maar betracht met een ijver als of ieder de verplichting gevoelde om alle verantwoordelijkheid voor de bespiegelingszonden der vaderen van zich af te werpen. Een toomeloos prakticisme heeft de gemoederen ingenomen. Zelfs ten opzichte van de allerheiligste overtuigingen is de vraag van ontelbaar velen, niet: is het waar? maar: is het nuttig, zoo te denken? kan ik er spoedig mede gereed zijn, kan ik er in rust mede leven, zal het mij tot geene, of tot de minst mogelijke, inspanning en opoffering verplichten? Men heeft deze richting van onzen tijd wel eens zijn Benthamisme genoemd: maar voor de eere des stichters van het vaak misverstaan Utilitarisme moeten wij aan een paar kostelijke regelen herinneren, door hem nog in zijn drie-en-tachtigste jaar, met herinnering aan al zijne ervaringen en uitkomsten van zijn streven, geboekt: ‘Eene van de grootste klippen hier beneden is, dat men het tijdelijke en toevallige belang met het blijvend en waarachtig belang verwart. Zoo kan een bijna mikroskopisch voorwerp, voor het oog geplaatst, verhinderen een eiland te zien.’ Kon de goede bentham na vijf-en-twintig jaren uit zijn graf opstaan, hij zou deze uitspraak door zeer velen onnoozel-onpraktisch hooren noemen. Zij zouden hem toeroepen: ‘Vaal, goede vriend! is alle theorie’, enz.; zij zouden hem uitnoodigen, die iedealistische algemeenheden, als daar zijn: ‘het ware, eeuwige belang’, en dergelijke, te laten varen, en het concreet-grijpbare, het dadelijk-praktische met hen te huldigen. Wij hopen niet noodig te hebben onzen lezers te herinneren dat wij geenszins zoo kortzichtig en ondankbaar zijn, om de
industrie-zelve, de reusachtige ontwikkelingen der natuurwetenschap en der industriële kunstvaardigheid, met al hare ontelbare weldaden, dien zegen en trots van onzen tijd, hiermede te willen beleedigen of miskennen. Wij hebben slechts den naam gekozen om die valsch-praktische, alle idealen vertrappende richting des tijds te kenschetsen, die zoo droevig vele gemoederen vervult: die uitsluitende belangstelling in het dadelijknuttige en tastbare, die ons in hare ontwikkeling eene egoïs-
{==763==} {>>pagina-aanduiding<<}
tische, harde maatschappij belooft, waarin de stelling van hobbes (zonder dat iemand haar diepen zin beseft) eene toepassing vindt: ‘oorlog van allen tegen allen’. Kortom, wij bedoelen die geestelijke industrie, welke de maatschappij naar haren beelde en naar hare gelijkenis dreigt te vormen - bruikbaar als een fabrijk-product, maar gevoelloos als eene machine.
Dat deze richting ook in wetenschap en kunst is doorgedrongen, wie kan er aan twijfelen, die onze maatschappij in haar geheel overziet? Beschouw de kunst. In de architectuur, gelijk zij al onze woningen ontwerpt, een bruikbare kazernenstijl. In de muzyk, jacht op effect, uitnemend bruikbaar om tot tijdverdrijf te dienen voor het publiek, of de cercle, die zich reeds lang boven de stijve eentoonigheid der klassieke meesters verheven heeft. Op het theater, behendig partijtrekken van de hartstochten en preoccupatiën des volks, eervergeten dienstbaarheid aan de dartele oppervlakkigheden van hoog en laag gemeen; in plaats van die, naar de schoone bestemming des tooneels, te beheerschen en te reinigen: verkoking van romans tot tooneelstukken, gelijk van acteurs tot weerhanen van parterre en paradijs. In de schilderkunst, het ideale purisme van ary scheffer als verouderde fletsheid verworpen, om plaats te maken voor het schitterend koloriet, voor het realisme dat zijn tijd begrijpt, en een ‘Bonjour, monsieur courbet!’ met cynisch vertrouwen op de toejuiching des publieks, voor den ‘triomf van het genie over de fortuin’ kan doen doorgaan. De opvoeding door Realschule en associatie, gesystematiseerd met de fabrijk-leuze: in korten tijd voor weinig geld! In de litteratuur dezelfde fabrijkmatige productie, hetzelfde realisme onder de schoone namen van praktischen zin, natuurlijkheid, populariteit en dergelijke.
Welnu, ook deze richting is in de wetenschap gesystematiseerd en gewettigd. Wij willen ons hier tot een stelsel bepalen, dat niet alléén staat in onzen tijd, maar bij uitnemendheid alle diens sympathiën in zich zamentrekt en op de spitse drijft. Het is niet te vergeefs dat het stelsel van auguste comte, met zijne verwerping van alle ideaal, om er de naakte werkelijkheid voor in de plaats te stellen, met zijne hoofdstelling: van niet naar het waarom, maar alleen naar het hoe der verschijnsclen te vragen, den veelbeteekenenden naam van het

{==764==} {>>pagina-aanduiding<<}
Positivisme draagt. Dat stelsel is het kind van onzen tijd. Het spreekt onverholen tot in de laatste consequentiën uit, wat in beginsel in duizend harten leeft, en vindt slechts dáárom nog zoo veel tegenstanders, omdat het te openhartig is. Het heeft met streng-logische kalmte de waarheid van proudhon's woesten kreet: ‘Dieu, retire toi!’ bevestigd, en die beginselen tot een systeem geordend en voortgezet. Het bewijst dat er geen ander heil voor de toekomst, geene andere redding voor de maatschappij bestaat, dan in het ten troon verheffen der industrie, in hare tegenstelling tegen al wat ideaal en geestelijk is. Het zou ons te ver van ons doel afleiden indien wij dit geheele stelsel met al zijne groteske buitensporigheden hier ondernamen te ontvouwen. Wellicht doen wij dit bij eene latere gelegenheid, om dan tevens te doen uitkomen wat elk onderzoeker van het merkwaardig positivisme lichtelijk zelf opmaken kan, en hetgeen wij hier slechts als slotsom uitspreken, zonder het nader toe te lichten: - dat dit stelsel slechts de consequente zamenvoeging en heldere uitspraak is der materialistisch-industriële richting van onze dagen. Hier interesseert ons alleen de historiebeschouwing van comte, eveneens als teeken des tijds.
Uitvoerig ontwikkelt hij haar in zijne Politique positive (4). De ontwikkeling van het menschelijk verstand heeft, naar eene vaste grondwet, drie hoofdtoestanden doorloopen. De eerste was de theologische of fictieve. Zij bestaat uit de drie tijdperken van het domme fetichisme, het fantastisch polytheïsme, het afgetrokken monotheïsme. Van het laatste was het Christendom de hoogste trap, en dit heeft dan ook bijna het geheele verleden, tot vóór eene eeuw, vervuld. Dit Christendom had wel de hardheid en bovennatuurlijke eenzijdigheid van den Mozaïschen jehovah verzacht en vergeestelijkt; maar het was toch zelf nog binnen de sfeer des blinden geloofs, der symbolische voorstelling gebleven. Het tweede groote tijdvak, dat der metaphysische wijsbegeerte, was bestemd om met zijne strenge kritiek deze droombeelden te vernietigen. Het verving alle godsdienst, alle bovennatuurlijkheden, door scholastische dorre abstractiën. Voor den persoon-
{==765==} {>>pagina-aanduiding<<}
lijken God kwam eene eerste oorzaak, het Oneindige, het Absolute, in de plaats. Maar deze wijsbegeerte was slechts negatief, almachtig in het afbreken, volstrekt onvermogend om op te bouwen. Zij is dan ook bestemd om, na nu gedurende ongeveer eene eeuw het heden beheerscht te hebben, eindelijk te wijken voor het Positivisme, aan hetwelk de toekomst behoort. Hier wordt, eindelijk, de menschheid van de hersenschimmen tot de werkelijkheid, van het godsdienstig of wijsgeerig geloof tot de kalme wetenschap teruggebracht. Het eindige heeft het oneindige, het betrekkelijke heeft het absolute, het ontdekken van de wetten heeft het ijdele navorschen van de oorzaken der verschijnselen onttroond. Door de menschheid in de plaats der godheid te stellen,
zijn nu, eindelijk, de laatste sluijers opgeheven, de laatste nevelen weggevaagd. En was die menschheid in hare eerste, theologische periode noodzakelijk priesterlijk-militair: in de tweede litterarisch, kunstlievend, en tot een meer of min negatief liberalisme genegen; in de toekomstige volmaakte periode van het positivisme zal zij vóór en boven alles industriëel zijn, en voor cathedralen, parlementen, akademiën, zullen de fabrijken in de plaats zijn gekomen. Dan zal nergens leed noch verderf meer zijn in de gansche onmetelijke werkplaats der nijverheid, als welke Parijs daar staan zal tot eene banier der volken, en hare rust zal heerlijk zijn: en de aarde zal vol wezen van de kennisse van comte, gelijk de wateren den bodem der zee bedekken!
Wij beoordeelen deze schildering niet. De nadenkende ziet er terstond eene levende, tragisch-ware schildering van onzen tijd in, te midden van godslasterlijke leugenen. Met die waarheid alleen hebben wij hier te doen, ter beantwoording van de volgende vraag: Is het niet natuurlijk, dat tegenover zulk een positivisme, hetzij als bijzonder stelsel, hetzij als algemeene levensrichting beschouwd, het Idealisme zijne uiterste krachten inspant? Is het niet te verwachten dat het in dezen strijd op leven en dood zijne edele banier met vernieuwden moed zal opsteken, versierd met de namen der grootsten en goddelijksten van ons geslacht? Ja, hoe ook overigens de meeningen uit elkander mogen loopen, dat verheffend programma, welks hoofdpunten zijn: een persoonlijk God, almachtig Schepper, alwijze Liefde, albesturende Voor-
{==766==} {>>pagina-aanduiding<<}
zienigheid: onsterfelijkheid, oneindige volmaakbaarheid des geestes, eeuwig onderscheid tusschen goed en kwaad, eeuwige waarborg voor al wat in het diepst van elke onverbasterde menschenziel als groot en goed, als schoon en waarachtig wordt toegejuicht - dat is er zeker van, gelijk pompejus, zich slechts te behoeven te vertoonen, en den grond aan te raken, om een machtig leger van volgelingen rondom zich geschaard te zien!
Maar geene juichende exclamatiën, hoezeer ook uit de edelste diepte des harten geweld - geene, ofschoon ook nòg zoo majestueuse, verontwaardiging in naam van godsdienst en zedelijkheid, geen beroep op de eeuwige rechten en behoeften des geestes, met hoe brandende welsprekendheid ook geuit, doet hier ter zake. De vijand draagt het harnas eener strenge, inderdaad indrukwekkende wetenschap. Het ware even dwaze als vruchtelooze laatdunkendheid, tegenover hem niet in de allereerste plaats met kalmte de beschikbare strijdkrachten te monsteren. De vraag is: dat gansche programma dat verdedigd moet worden, met hetwelk men gaarne wil sterven of overwinnen - is het wetenschappelijk te handhaven?
De groote menigte der beschaafden en halfgeleerden heeft oogenblikkelijk toestemmend geantwoord. Het is haar onbegrijpelijk hoe iemand van gezond verstand dat alles kan betwijfelen. De toespitsing van al die aspiratiën der ziele tot bepaalde leerstellingen, de tranchante beperktheden van het orthodox-Christelijke dogma, nu ja, die wil men gaarne prijsgeven. Maar het algemeene, van alle individuële beperktheid ontdane, het geloof in God, deugd, onsterfelijkheid, menschenwaarde - wie durft het ontkennen of verachten? Is het zelfs wel noodig, voor zóó klaarblijkelijke waarheden in het strijdperk te treden?
En aldus meent men, zich veilig te kunnen verschansen achter het bolwerk eener zoogenoemde ‘natuurlijke godsdienst’, die, tusschen Jodendom en Christendom zwevende, naar sheridan's geestige vergelijking, op de witte bladzijde tusschen het Oude en het Nieuwe Testament gelijkt. Men maakt zelfs op een hoogeren graad van wetenschappelijkheid aanspraak, door een ophef van den ‘geest’ tegenover de ‘letter’, die meestal vooral dáárin zijne verklaring vindt, dat men van de letter nagenoeg minder dan niets verstaat. Ja, men meent

{==767==} {>>pagina-aanduiding<<}
ter goeder trouw, de godsdienst aan het bewustzijn der beschaafden te zullen aanbevelen door de geheimenissen, voor welke de Engelen in aanbidding nederknielen, op zoodanige wijze te ontkleeden en ‘begrijpelijk’ te maken, dat weldra geen mensch het der moeite waard meer vindt, ze aan te leeren.
Het ligt buiten ons bestek, hier, uit de geschiedenis en den aard der zaak, de allezins gemakkelijke bewijsvoering te leveren, dat deze ‘natuurlijke godsdienst’ evenmin ooit ergens bestaan heeft of bestaan kan, als een natuurlijke rechtsstaat of eene natuurlijke taal. Wij moeten ons hier vergenoegen met deze zwakke spiritualistische beschouwing op eene tegenstrijdigheid opmerkzaam te maken, van welke het des te onbegrijpelijker is, dat ze harer aandacht gedurig is ontsnapt, naar mate haar ongeloovig-wetenschappelijke tegenstander er ten allen tijde ijveriger partij van heeft getrokken. Dit omtreklooze spiritualisme verheft zich gewoonlijk tegenover het positieve Christendom in naam eener hoogere en meer alzijdige verlichting. Het legt allen nadruk en beroept zich onophoudelijk op iets dat even algemeen en ongrijpbaar is als deze denkrichting zelve, namelijk op de Wetenschap - maar nimmer op hare resultaten, die toch het éénige zijn waarin deze wetenschap zich openbaart. Och, neen (wordt er gezegd), laat die resultaten elkander in bonte verscheidenheid afwisselen: het zij zoo, wat schaadt het mij in mijne hoofdovertuigingen! Op het leven (een ander tooverwoord!) op het leven heeft dat alles toch geen invloed! Leven en denken zijn twee!
Wij voor ons mogen in deze zorgeloosheid, of liever in deze kleinmoedigheid, die eerst een bondgenoot te hulp roept, maar vervolgens, door zijne indrukwekkende eischen vervaard, zich schuw terugtrekt, niet deelen. Voorzeker, de godsdienst is eene zaak des harten: uit redenering is zij niet ontstaan. Maar toch, het leven en de resultaten van het denken zijn innig zaâmverbonden. Gij kunt ze niet van elkander scheiden. Zie, gij hebt u tegenover die beperkte godsdienst, die beweert God niet als Vader te kennen dan in christus, die het Woord Gods boven de eigen rede stelt, enz. enz., op de wetenschap beroepen. De wetenschap bewijst immers dat drie niet één kan zijn, en één niet drie: dat al die Joodsche beperktheden en uitwendigheden onmogelijk blijvende waarde kunnen hebben:

{==768==} {>>pagina-aanduiding<<}
dat van al die wonderen een belangrijk gedeelte bij het licht der natuurstudie wegvalt, en dat, moge al voorloopig de eerbied voor christus verhinderen om Zijne wonderen te ontkennen, evenwel die àl te buitensporige stukken, b.v. uit het Oude Testament, bileam's ezel, de zon die stilstond, de hemelvaart van elia, enz. enz., gerust onder de hand, liefst zonder er veel over te spreken, mogen ter zijde geschoven worden...Want, och! alles te zamengenomen is het toch immers niet aan al die dogmen gelegen...godsvrucht, rechtschapenheid, liefde, ziedaar de hoofdzaak...kom, heerlijke Wetenschap! blaas met uw frisschen adem al het overige weg!...De wetenschap kwam, en blies dat alles ook weg. Maar, nu deed zij gelijk weleer de door de Britten ter hulp geroepen Anglen en Saxen. Zij bleef in uw land, en zette hare veroveringen op uwe kosten voort. Tot uw grooten schrik meendet gij te bemerken dat de wijsbegeerte u verbood, zoo gemakkelijk als gij tot heden gewoon waart, uit hetgeen gij de schoonheid en doelmatigheid der schepping noemdet, tot haren Schepper en Zijne volmaaktheden op te klimmen. Met bezorgdheid voeldet gij hoe de geologie u den grond onder de voeten dreigde weg te nemen. Bekommerd zaagt gij ten hemel op, maar de astronomie was bezig, u uit de oneindigheid der schepping op de ongerijmdheid van het denkbeeld eens plaatselijken hemels te wijzen...Neen! riept gij uit, dat gaat te ver! Al die bijgeloovigheden welke door het gezond verstand worden gewraakt, gaarne geef ik ze u ten beste, maar die groote hoofdzaken tast gij nu óók al aan - ik keer mij om en verlaat u! Het is wèl. Maar erken dan nu ook voortaan, dat niet de wetenschap den omtrek en den inhoud van uw spiritualistisch programma bepaalt, maar eenvoudig de willekeur van uw gezond verstand. En sta der wetenschap toe, na deze willekeurige halte, bij welke gij van haar afscheid naamt, met een
ietwat spottenden glimlach zich een beeld uit schiller's Duiker voor den geest te zien rijzen:

‘En daar hing ook de beker aan scherpe koralen, 
Anders had hij in 't bodemlooze neêr moeten dalen.’ 

Gij wilt eene andere geschiedenis der Menschheid dan die van comte. Gij wilt de Godsregering in haar zien, de rechtvaardige belooning der deugd, den vloek des kwaads, de zegepraal

{==769==} {>>pagina-aanduiding<<}
der waarheid, den voortgang van het schoone...Wij willen het met u. Alleen halfheid en transactie, in naam van hoe heilig een beginsel ook, houden wij voor onheilig. Laat mij u eene heerlijke bladzijde voorlezen of herinneren. Het is de laatste van de ‘24 Bücher allg. Gesch.’ van johannes von müller.
‘Wanneer men de verschillende stammen des menschengeslachts, de geheele schouwplaats der wereld, met éénen blik overziet, zoo gelooft men landen en volken te bemerken, bij welke de schijnbare bestemming (dat de verschillende vermogens onzer natuur zich naar de verschillende schakeeringen van physieken invloed en overgeleverde cultuur ontwikkelen) nog niet geheel bereikt is. Revolutiën die met verwildering of doffe gelatenheid eindigen. Natiën die de hebzucht en heerschzucht der Europeërs nog geheel niet hebben ondervonden. De bewoners van ons werelddeel zijn gewoon door geest en moed alles te ondernemen, en in zoodanigen toestand dat de schuddingen van hun lot aan de verste werelddeelen een terugschok kunnen doen voelen, en aan onbetreden grond en nooit geziene wildernissen bewoners en beschaving verschaffen. Zoo groot en zoo klein zijn wij, dat de zelfvernalatiging of eene plotselinge geestdrift van Europesche volken, ja van enkele mannen, op den zedelijken toestand des menschengeslachts werkzaam wordt, en dat toch de grootste dingen onvoorzien, ja tegen den wil der bewerkers, geschieden.
Zoo onvolkomen als de geheimenis en de natuur der grootste omwentelingen en van haar onderling verband in ons tafereel zijn voorgesteld geworden, zoo zichtbaar schittert eene hoogere leiding ons te gemoet. Onbekend is haar plan, onnaspeurlijk haar gang. Dit alleen zien wij dat geluk en macht, bij staten en bijzondere personen, het werk van een vasten wil, groote werkzaamheid en juist oordeel zijn; dat, daarentegen, zwakheid, vreesachtigheid en alles wat de ontwikkeling van inwonende vermogens belemmert, staten en enkelen doet bezwijken. Men vindt in de geschiedenis niet zoo zeer wat in bijzondere gevallen te doen zij (want de omstandigheden veranderen alles oneindig) als wel het algemeene resultaat der tijden en natiën. En dat is: vervul voortreffelijk de u door het noodlot aangewezen plaats: hierin schijne u niets te hoog, dat gij het niet zoudt kunnen bereiken, niets zoo gering dat gij het zoudt mogen verwaarloozen. Daardoor

{==770==} {>>pagina-aanduiding<<}
worden Koningen groot: daardoor verwerft de man van geest zich eeuwige lauweren: daardoor eveneens verheft de huisvader zijn gezin boven armoede en laagheid.
En nu, gij uit de rotshallen en burgten der voorwereld ons toeschemerende reuzengedaanten der eerste vorsten der volken en zonen der Goden! En gij, wereldbestormers van Babylon en Macedonië, menigvuldige rijken der Caesaren, attila, Arabieren, Mongolen, Tartaren! Vorsten der geloovigen aan den Tigris en Vorsten der geloovigen aan de oevers van den Tiber! En gij, grijze hoofden, raadslieden der Koniugen of den Koningen gelijk! triumfatoren met uwe lidteekenen en lauweren, consuls, dictatoren met verheven blik, ongebogen nek en onverschrokken moed, als een raad van Goden - - staat op! wie waart gij? De eersten der menschen? Zelden. De besten der menschen? Weinigen uwer. De bestormers, de aanspoorders der menschen, de bewerkers hunner verrichtingen? Werktuigen, raderen waart gij, door wier in elkander grijpend machinewerk de Onzichtbare den mystischen wagen der wereldregering, onder onophoudelijk gekraak, geklots, geschreeuw, over den Oceaan der tijden heeft voortgeleid. Bij elke omwenteling, bij ieder zwenken, bij ieder kraken van een rad, klinkt van den Geest die op de groote wateren leeft, het gebod der Wijsheid tot allen: Matigheid en Orde! Wie het niet gehoorzaamt, dien wacht het oordeel. Menschen van aarde en stof, Vorsten van aarde en stof, hoe schrikkelijk dit geschiedt, dat toont de Historie.’
Zóó heeft de groote geschiedvorscher geschreven vóór hij nog in het Evangelie van christus ‘den sleutel van alle geheimenissen, de oplossing van alle raadselen’ had erkend te hebben gevonden. En nu vragen wij u ter eener zijde niet, of gij dien majestueuzen blik op de wereldgeschiedenis met ons bewondert, noch maken u ter andere zijde op het donker fatalisme dat er desniettemin uit spreekt, opmerkzaam. Wij vragen alleen: is die voorstelling wetenschappelijk houdbaar, is zij niet met zich-zelve in strijd? Laat ons zien. Wat is der menschheid schijnbare bestemming? Ontwikkeling van alle vermogens, zonder dat van een einddoel gewaagd wordt. Maar de grenzen dier ontwikkeling kennen wij niet. Wij moeten haar oneindig stellen. Welnu, wat is er dan opmerkelijks dáárin gelegen, dat wij Europeërs op die oneindige

{==771==} {>>pagina-aanduiding<<}
baan een paar schreden verder dan de andere gedeelten der menschheid gegaan zijn? Waar is de maatstaf om te bepalen wat groot of klein is? Waarom zou hier eene hoogere leiding ons te gemoet schitteren, terwijl toch hare plannen onbekend, hare gangen onnaspeurlijk zijn, en het éénige dat wij zien, déze slotsom is: dat alles van 's menschen eigen kracht en inspanning afhangt? En indien ik mij al in het ijzeren noodlot dat alles bestuurt, in zoo verre schik, dat ik voortreffelijk de mij aangewezen plaats vervulle, wat moedigt mij aan om naar lauweren, grootheid of geluk te streven, indien de éénige weg daartoe in eene zoodanige schatting mijner vrijheid bestaat, als welke met dit albeperkend noodlot in volstrekte tegenspraak verkeert? Vergeefs ook van iets meer persoonlijks, van het gebod der Wijsheid gesproken: die wijsheid is slechts een duistere geest welke over de chaotische wateren zweeft, en geene persoonlijke aanraking met den enkele heeft, dan door het oordeel dat terstond en schrikkelijk den ongehoorzame treft. En dit laatste, in hoe ongehoorde tegenspraak staat het met de ervaring! Wie wijst in het groote tafereel der wereldgeschiedenis de gerechtigheid Gods anders dan in onbeduidende uit den zamenhang gerukte bijzonderheden aan; ja wie durft hem gerechtigheid, wijsheid, liefde toeschrijven, terwijl zijn plan met de wereldgeschiedenis, en dus ook met elk harer deelen, onbekend is?
Wij voor ons verkiezen boven dergelijke halve concessiën aan het godsdienstig gevoel, dat bij nader overwegen er toch gevoelig door gekwetst wordt, eene kalme, grondig-pragmatische, geheel voor godsdienst of atheïsme, voor allen strijd der meeningen en richtingen partijlooze, beschrijving der gebeurtenissen. Men leide het eindige uit het eindige af, en doe niet telkens zoo veel van het oneindige als de willekeur van het ‘gezond verstand’ toelaat, daar tusschen spelen. Of wel, men geve dier Godsregering volle onbeperktheid van gebied, hetgeen natuurlijk niet mogelijk is zoo lang haar plan onbekend blijft. Men late de naauwkeurig gekende schakeling van oorzaken en gevolgen in de geschiedenis, waardoor het eene zoo veel mogelijk volledig en natuurlijk uit het andere gekend wordt, met de volledige erkenning van Gods voortdurend scheppende, voortdurend tot het kleinste toe, naar Zijne bedoelingen onderhoudende en regelende werkzaamheid zamen-
{==772==} {>>pagina-aanduiding<<}
gaan, en vereenige alzoo de empirische en de speculatieve methode. Maar men sta daarmede dan ook van alle aanspraak op wetenschappelijkheid in zijne historiebeschouwing af, opdat het terrein van wetenschap en godsdienst, naar de boven ontwikkelde beginselen, zuiver van elkander gescheiden blijve.

Wij hebben, met het oog op de Christelijke beschouwing der geschiedenis, de beginselen volgens welke het geloof met de wetenschap in betrekking gebracht kan en onzes inziens moet worden, in het algemeen ontwikkeld. Op welke wijze dit nu door den Schrijver uit wiens boek wij aanleiding namen, en door sommige anderen gedaan is, rest ons thans met enkele trekken aan te duiden.
Wij houden uit al het voorgaande voornamelijk dit als resultaat: dat de Christelijke beschouwing der geschiedenis iets anders is als de wijsbegeerte der geschiedenis. Deze laatste is geheel empirisch-wetenschappelijk. Zij onderzoekt de geschiedenis in al hare deelen, en tracht op ieder gebied waarop zich haar voortgang openbaart, gelijken gang, gelijke wetten te vinden, ten einde alzoo het minder bekende uit het meer bekende, het afzonderlijke uit het zamenhangend geheel, toe te lichten. Zulk eene wijsbegeerte der geschiedenis, wat de methode der wetenschap en den voortgang harer ontwikkeling betreft, is, b.v., ten vorigen jare op allervoortreffelijkste wijze door Dr. a. pierson geleverd in zijn geschrift: Bespiegeling, Gezag en Ervaring. Eene wijsgeerige, geschiedkundige Proeve. De eerste, daarentegen, staat buiten de wetenschap, ofschoon dezelfde feiten met de wetenschap ten voorwerp hebbende. De Christelijke beschouwing der geschiedenis tracht niet de feiten te verklaren, hetgeen de taak der wetenschap is: maar alleen, ze bij de fakkel van Gods openbaring, naar Zijn daarin bekend gemaakt doel, toe te lichten. Het vergeten van dit onderscheid heeft op dit gebied, even als op dat der natuurkunde, veel verwarring veroorzaakt, daar men vaak meende een feit verklaard, d.i. den aard en het wezen daarvan beschreven, te hebben, wanneer men theologisch zijne plaats in het geheel der schepping Gods bepaald had (5).

{==773==} {>>pagina-aanduiding<<}

Of nu deze verwarring zal plaats hebben of niet, hangt (behalve, natuurlijk, van het talent en doorzicht des Schrijvers) bovenal van deze eene groote vraag af, die ook de levensvraag is der theologie van onzen tijd: Is het Christendom eene transcendente godsdienst, d.i. eene zoodanige die buiten en boven de menschelijke natuur met hare openbaringen en geboden zwevende blijft, en dus alleen op uitwendig gezag kan aangenomen worden? Of wel, is het eene immanente godsdienst, d.i. eene zoodanige wier voorschriften ten volle met de menschelijke natuur overeenkomstig zijn, die haar dus niets vreemds opdringt, maar slechts uitspreekt wat in het wezen des menschen ligt?
Het antwoord is: het Christendom is transcendent wat zijn oorsprong aangaat, en blijft het voor zoo ver de menschelijke natuur hier op aarde nimmer tot dien trap van volkomenheid zal kunnen geraken, dat deze natuur en het Christendom elkander als het ware zouden dekken, geheel één zijn. Vermits echter door het geloof de zonde in den Christen aanvankelijk, in beginsel, vernietigd, en de volmaaktheid, eveneens in beginsel, hersteld is, zoo wordt het Christendom uit de ervaring des geloovenden, gelijk wij in den aanvang reeds ontvouwden, als volkomen met de menschelijke natuur in haar wezen, in hare diepste, eeuwige behoeften overeenkomende, erkend; het is immanent, en wordt het met den voortgang van des Christens wedergeboorte meer en meer, tot dat alle transcendentie eenmaal zal opgeheven zijn. In de persoon van christus, God en mensch, het hoogste feit en het diepste levensbeginsel des Christens tevens, is die éénheid reeds werkelijk geworden buiten hem, en wordt het meer en meer in hem naar mate ‘niet hij meer leeft, maar christus in hem’. Met andere woorden: het Christendom betuigt zich als de godsdienst der volkomen en volstrekte humaniteit.
En daarom zal het (dit is het gewichtig besluit dat wij uit dezen zijn aard voor ons onderwerp trekken), wanneer zijne waarheid gebruikt wordt om de historie, den ontwikkelingsgang der menschheid, toe te lichten, niets echt-menschelijks daarin veroordeelen, aan geene feiten geweld aandoen, geen enkelen straal valsch licht er op laten vallen, en alzoo de natuurlijke gedaante, groepering en ontwikkeling der verschijnselen verstoren. Inderdaad heeft het Christendom niet

{==774==} {>>pagina-aanduiding<<}
alleen, door zijne verkondiging van de eenheid des menschengeslachts en van de tot elkander als ééne menschheid behoorende volkeren-eenheid, de wijsbegeerte der geschiedenis, die don Ouden onbekend was, eerst mogelijk gemaakt. Maar het heeft ook de hoofdtrekken eener waarlijk godsdienstige beschouwing der geschiedenis in dier voege geleverd, dat sedert zijn optreden elke waarlijk godsdienstige zoodanige beschouwing, ook al erkende zij het niet, toch hare hoofdtrekken en wezenlijken inhoud aan het Christendom ontleende; terwijl aan den anderen kant elke onvolkomen-godsdienstige beschouwing, ook al was zij in naam des Christelijken geloofs gedaan, dááruit bleek beneden het eigenlijk Christendom te staan, dat zij aan de feiten der geschiedenis geweld pleegde, en een valsch pragmatisme tot onrechtmatige verdeeling van licht en schaduw aanwendde. Zulk eene beschouwing miskende dan de immanentie des Christendoms, en leverde, daardoor, in plaats van eene goede godsdienstige, inderdaad slechts eene gebrekkige wijsgeerige beschouwing. Van de eerste dezer twee genoemde fouten zijn, wegens de aldoordringende kracht des Christendoms, en den indruk dien het op elken ernstigen denker ten allen tijde gemaakt heeft, de voorbeelden steeds menigvuldig geweest. Om de tweede op te helderen, zij ons een enkel voorbeeld uit vroegeren en lateren tijd voldoende.
Nemen wij eerst den beroemden kerkvader augustinus. Hij heeft wel niet een afzonderlijk werk over dit onderwerp geschreven, maar toch zijn een overvloed van verspreide wenken uit zijne geschriften te zamen te stellen (gelijk, b.v. (6), ritter in het Tweede Deel zijner Geschiedenis der Christelijke Wijsbegeerte gedaan heeft), inzonderheid uit zijne Verhandeling over De ware Godsdienst, en nog meer uit De Stad Gods. De aanleiding tot dit laatste werk beschrijft hij-zelf met deze woorden: ‘Toen Rome door de Gothen onder aanvoering van hun Koning alarik veroverd en geplunderd werd, wierpen de Heidenen de schuld van dit ongeluk op de Christelijke godsdienst, en ontleenden daaruit een voorwendsel om den waren God te lasteren. Mij vervuld gevoelende van een ijver des Heeren voor Zijn Huis, besloot ik, hen door dit werk te

{==775==} {>>pagina-aanduiding<<}
wederleggen.’ Reeds uit dit doel en uit den verderen aanleg van dit werk zien wij weder een voorbeeld van de verwarring tusschen de wijsbegeerte der geschiedenis en tusschen hare Christelijke beschouwing. Doch laat ons augustinus' denkbeelden overzien.
Zijn uitgangspunt is zijn verheven geest en der godsdienst die hij verdedigen wil, volkomen waardig. De Voorzienigheid regeert de menschheid zoo wel als de individuën. Hare werkzaamheid op de laatsten blijft voorzeker altijd eene geheimenis. God alleen kent het lot van ieder mensch: maar de bestemming der menschheid, de beschikking Gods in de verheffing en in het verval der koningrijken en staten, zijn in de geschiedenis openbaar. Wij kunnen en mogen dus den loop dier voorzienige beschikking Gods in de geschiedenis volgen. Tot zoo verre is augustinus' beschouwing echt-Christelijk. Doch indien hij nu van de volkomen immanentie des Christendoms, gelijk wij die boven beschreven, overtuigd geweest ware, dan had hij voor dat licht, hetwelk hij te recht in de openbaring Gods over de wereldgeschiedenis zag opgaan, de voorwerpen moeten zoeken in al wat menschelijk is, in alle richtingen van alle levensbewegingen en ontwikkelingen aller volken. Hij heeft (en wij verwonderen er ons niet over als wij zijn tijd in aanmerking nemen) dit niet gedaan. Zijne waarneming was slechts volkomen in haar speculatief gedeelte, de openbaring Gods - niet in hare empirische basis, de geheele wereldgeschiedenis. Hij minacht deze voor het belangrijk gedeelte hetwelk hem onbekend is, en op het bekende past hij op absolute wijze de feiten en profetiën der H. Schrift zoodanig toe, dat hij de geschiedenis der Grieken en Romeinen beter uit de profetische uitspraken dan uit thucydides en tacitus meent te zullen leeren kennen. Zijne historie-beschouwing zal zich dus ongelijk meer met het volk Gods (in den onmiddellijken zin des woords), dan met de Heidenen bezig houden. Hij laat zich daarbij leiden door eene vergelijking die zeer lang in de geschiedverhalen heeft geheerscht, en ook thans nog gedurig wordt gevonden. Hij vergelijkt de menschheid met den mensch. Het leven des menschschelijken geslachts van
adam tot aan de voleinding aller dingen, is analoog met dat van het individu. De mensch gaat van de kindsheid tot de jeugd, van den mannelijken leeftijd tot den ouderdom over;

{==776==} {>>pagina-aanduiding<<}
en dezelfde trappen zijn in de ontwikkeling der menschheid op te merken. Blijft deze vergelijking binnen de perken der dichterlijke analogie, zoo kan zij tot schoone en treffende gedachten aanleiding geven. Zoo vonden wij haar onlangs door eene onbekende (7) op de volgende wijze ontwikkeld:
‘Is niet de mensch het beeld der menschheid? Hij, die geboren (?) en opgevoed wordt met het bewustzijn zijner goddelijke bestemming, zijns onsterfelijken geestes? Maar hij slaat er geen acht op, ja hij veracht de wegen die hem tot het zalige doel konden leiden.’
‘Is niet de mensch het beeld der menschheid? Hij, die nu buiten God ronddoolt en daarom zich aan allerlei afgoden in handen levert? Nu zoekt hij eens door zijne uitwendige, dan weder door zijne inwendige kracht, eindelijk door beider zamensmelting, eene grootheid, waardoor hij iets zijn wil, als een heer en koning der natuur!’
‘Is niet de mensch het beeld der menschheid? Hij, die den ondergang van al die ijdele gewrochten beleven moet, om dan eerst tot het punt te komen, waar het hemelrijk begint, omdat de rijken dezer wereld ophouden, en waar zijn trotsch ik ten grave gaat en een waarachtig koning komt, om op de bouwvallen zijne eeuwige zegebanier te planten. Thans wordt christus in hem geboren: eene andere majesteit zetelt op den troon, en met Hem heerschen licht en recht en genade.’
‘Is niet de mensch het beeld der menschheid? Zelfs na zijne bekeering draagt hij tallooze zwakheden in en bij zich om. Hij is een beeld van het worden, niet van het zijn, en behoeft daarom nog zoo veelvoudige loutering. Hij moet zich tegen in- en uitwendige vijanden verdedigen, zoo lang hij in dit dal der smarten rondwandelt. Dit getuigt het leven van elken enkelen mensch meer of minder luide, en de eeuwen schilderen het met breede trekken voor ons oog. Zalig de mensch, zalig het volk, dat aan het einde zijn geloof heeft behouden, en erkent dat Gods vredegedachten over zijne wereld stralen, gelijk eene eeuwige zon die nooit ondergaat! En gij, mijn hart, zoudt betwijfelen, of Hij u ook wel door de jammeren dezer tijden zou kunnen heenleiden? O, gij kleingeloovig hart, waarom zijt gij zoo bevreesd?’

{==777==} {>>pagina-aanduiding<<}

Doch deze vergelijking, hoe schoon ook als religieus besef, vertoont bij augustinus hare gevaarlijkheid als wetenschappelijk-historisch beginsel. Hij-zelf merkt tusschen den mensch en de menschheid het belangrijke verschil op, dat, om er niet eens van te spreken dat de leeftijden bij den mensch op elkander volgen, en bij de menschheid gelijktijdig nevens elkander kunnen bestaan, bovendien nog de mensch afneemt naar mate hij tot de grijsheid nadert, terwijl de menschheid met elken leeftijd dien zij doorloopt, der volkomenheid nader bij komt. Desniettemin gebruikt hij haar op de volgende wijze: Hij onderscheidt in de menschheid drie leeftijden: de jongelingsjaren, den rijperen leeftijd en den ouderdom. Ieder dezer leeftijden is op zijne beurt in twee perioden gedeeld. Het eigenaardig karakter der jongelingsjaren is dat de mensch wetteloos aan het stof verkleefd is. De eerste periode van die jaren is de kindsheid, van adam tot noach; de menschen zijn geheel vervuld met bemoeijingen voor hun onderhoud en stoffelijke ontwikkeling. De tweede loopt van noach tot abraham: de taal vormt zich, er begint eenige herinnering aan het verledene, maar het onderscheidend kenteeken van den eersten leeftijd blijft toch de heerschappij der zinnelijkheid. De tweede, mannelijke leeftijd, bevat de dagen der wet, van abraham tot christus. De rede ontwikkelt zich: de zonde wordt gekend: de mensch worstelt tegen de stof, maar bezwijkt, daar Gods genade hem nog niet bevrijd heeft van de slavernij der begeerlijkheid. Tegen het einde van den tweeden leeftijd is er aankondiging van het rijk Gods, van de komst van christus, door de profeten. En met deze voorzeggingen valt het Romeinsche rijk te zamen, dat voor de verspreiding des Christendoms den weg baant. Men ziet dat augustinus' belangstelling in het volk Gods bijna zijn
oog voor de overige wereldrijken sluit. De ongewijde geschiedenis verdeelt hij in twee groote rijken. Dat der Assyriërs beheerscht het Oosten: dat der Romeinen het Westen. Het einde van het eerste is het begin van het laatste, waarvan verder alle andere rijken slechts uitspruitsels zijn. De derde leeftijd, eindelijk, wordt geopend met christus. Het is de tijd der genade: met de hulpe Gods kan de mensch zijne begeerlijkheid overwinnen en het eeuwige leven beërven. De duur van dezen derden leeftijd is niet te bepalen: hij zal eerst met het jongste gericht eindigen.

{==778==} {>>pagina-aanduiding<<}

Wij houden ons niet op bij de onevenmatigheid dezer deelen. Wij hebben slechts aan te wijzen met welk recht wij in augustinus' beschouwing het Christelijk besef van de immanentie Gods, van de volkomen menschelijkheid des Christendoms, hebben gemist. Dit gemis openbaart zich daarin dat hij de rijken der wereld en het volk Gods als de twee polen van goed en kwaad, goddelijk en duivelsch, tegen elkander overstelt. Als religieuse waarheid is dit onberispelijk: doch als historische stelling strijdt deze bewering tegen de tweede der beteekenissen die in de H. Schrift aan het woord ‘de wereld’ worden toegekend - voor zoo ver zij, namelijk, het rijk der eindige dingen is, die op zich-zelve nog geenszins zondig zijn, maar slechts door overwicht der verkeerde neigingen aanleiding tot de zonde kunnen geven: juist gelijk volgens hetzelfde spraakgebruik het ‘lichaam’ nog niet zondig is, maar om dezelfde reden tot ‘vleesch’ worden kan. De scheiding tusschen het volk Gods en de kinderen der wereld kan in zedelijken zin niet streng genoeg worden gehandhaafd. Maar zij kan niet op de geschiedenis overgebracht worden dan na uit naauwkeurige kennis van alle levensrichtingen en toestanden der volken te hebben opgemaakt welke de betrekking van ieder hunner tot het Evangelie Gods is. Augustinus ziet zich dan ook genoodzaakt, den Heidenen alle deugd, alle goede beginselen te ontzeggen. En dat niet alleen in dien zin waarin elk Christen zal erkennen dat ‘al wat niet uit het geloof is, dat is zonde’ - maar zelfs zóó, dat hij nergens, ook in de edelste daden der Grieksche en Romeinsche Oudheid, een oprecht en zuiver beginsel aannemen kan.
Beschouwen wij nog kortelijk een anderen Schrijver, een tijdgenoot, den Pruissischen Landraad friedrich von maltzau, die het denkbeeld eener ‘Christelijke wereldgeschiedenis’ heeft willen verwezenlijken. Zijn Umriss einer christlichen Welltgeschichte (waarvan wij de eerste uitgave, Rostock, 1850, gebruikten), is in 1853 in eene tweede uitgave verschenen. Voor hem is Geschiedenis ‘de zamenhang van gebeurtenissen waarin de genade Gods nevens de vrijheid des menschen zich openbaart op de groote reize tot de eeuwige heerlijkheid’. Eene religieuse bepaling die, hoewel het oppervlakkige nevens door in moet vervangen worden, overigens zeer goed alles omvatten kan, wat den Christen de wereldgeschiedenis als tooneel

{==779==} {>>pagina-aanduiding<<}
welk de Schrijver van ons afscheid neemt. De nieuwe opvlamming der leidingen Gods doet kennen. Maar zij is, gelijk uit het gansche werk genoegzaam blijkt, in zulk een zin gemeend, dat de godsdienst weder geheel transcendent wordt, de menschengeschiedenis door de fakkel van het licht Gods niet wordt verlicht, maar verteerd, de goddelijke factor den menschelijken niet reinigt en verheft, maar ter nederstoot en verstikt. Von maltzau verklaart dan ook eenvoudig datgene wat de menschheid gewoonlijk geschiedenis noemt, voor eene leugen, waarmede de mensch tot zijn eigen verderf en tot vreugde des Satans zich-zelven beliegt. De geschiedenis wordt door hem verdeeld in: 1o. die der schepping, 2o. die der verlossing, 3o. die der heiliging, volgens de drie groote daden des drieeenigen Gods’. Een gevolg hiervan is dat de geschiedenis der schepping (n.b. een nevens-elkander-gaan van Gods genade en menschelijke vrijheid), naar de eerste twee Hoofdstukken van Genesis, in drie bladzijden verhaald wordt, en het Tweede Deel, de geschiedenis der Verzoening, een uittreksel is uit de Bijbelsche geschiedenis tot aan christus, in welks derde afdeeling, bij wijze van toegift, de geschiedenis der Grieken en Romeinen wordt gevoegd. De beschrijving van het Derde Deel, eindigende met de Europesche krisis, de verzameling der volken die in het vuur geworpen worden, het wereldgericht, en den triomf der - Luthersche Kerk, besparen wij onzen lezers; en behoeven over dit werk verder geen woord te verliezen.
Gelukkig heeft de Christelijke toelichting der geschiedenis ook in de laatste jaren op andere voorgangers te wijzen. Nevens Dr. arndt's geschrift: Het bewustworden der Menschheid, of Ontwerp eener Wereldgeschiedenis des Geestes, en de Ontwikkelingsgeschiedenis der Menschheid, bijzonder met betrekking tot het zedelijk Leven, van den Göttinger Hoogleeraar ehrenfeuchter, staat hierin boven allen de Geschiedenis der Wereld vóór en na christus, van Dr. h. dittmar, welke wij ten vorigen jare in dit Tijdschrift gekarakteriseerd en aanbevolen hebben. Het is ons echter thans een groot genoegen, aan diegenen onzer lezers voor wie het uitvoerige en kostbare werk van dittmar minder toegankelijk en bruikbaar wezen mocht, het werkje van eyth te kunnen aanbevelen, naar aanleiding van welks beoordeeling wij deze ‘Gedachten’ hebben ontwikkeld. Zijn

{==780==} {>>pagina-aanduiding<<}
werk is klein van omvang, maar rijk van inhoud, en hoogst aantrekkelijk van vorm. Ook hij gebruikt de vergelijking van den mensch met de menschheid, maar niet in den boven genoemden verwarrenden zin, maar om uit de geloofswaarheid, dat christus alleen de ware Mensch is, het gevolg te trekken, dat Hij dan ook beginsel en middenpunt der wereldgeschiedenis moet zijn. Maar hij is overtuigd, dat de bewijzen die hij voor de godsdienst zal bijbrengen, des te krachtiger zullen werken naar mate zij bloot uit de geschiedenis en niet uit vrome bespiegeling ontleend zijn. Immers, hoe dieper en grondiger het onderzoek is (zegt hij) des te zekerder eindigt zij bij een punt waar zij met den klassieken denker uitroept: Goddelijk en menschelijk is alles! Hoe christus, God en mensch, tot wien en door wien de gansche geschiedenis der wereld voortgaat, in Zijn persoon en Zijn werk het waarachtige beginsel des menschen, der menschelijkheid en der menschheid heeft aan het licht gebragt, wordt door eyth in zeer korte, kernvolle, schilderachtige en geestrijke, ja niet zelden al te zeer op het vernuftige jacht makende, voorstelling ontvouwd. Dat niet alles in zoo klein bestek met de gewenschte uitvoerigheid kon behandeld worden, dat ook de grondigheid der behandeling van de verschillende deelen niet overal dezelfde is, spreekt van zelf, even als dat de Duitsche oorsprong van het geheele werk in aanleg en uitvoering (ook in de Hollandsche taal) lichtelijk te onderkennen blijft. Doch met vreugde erkennen wij het volhardend streven van eyth, om de idée van de immanentie des Christendoms, die wij als voorwaarde voor elke ware Christelijke beschouwing der geschiedenis vóóraan stelden, in alles tot gelding te brengen. Dien ten gevolge worden dan ook alle deelen van het groote geheel door hem met gelijke liefde omvat en in de
hoofdtrekken historisch onderzocht. Intusschen beeft ons de nieuwe geschiedenis, wat dit laatste betreft, het minst bevredigd. Eyth is daar, onzes inziens, te licht over heengegaan. Doch wij herinneren ons een woord van walter raleigh, dat de eigenaardige moeijelijkheid hiervan naar waarheid in het licht stelt: ‘Wie in de nieuwe geschiedenis der waarheid te dicht achter de hielen treedt, dien kan zij licht de tanden uitslaan.’ Verheffend en troostrijk is echter het vooruitzicht op de toekomst, met het-
{==781==} {>>pagina-aanduiding<<}
van den geest des Christendoms heeft zich in den laatsten tijd daarin getoond, dat de idée des menschen (d.i. de vrijheid), in Staat en Kerk, der menschelijkheid, in duizend uitgebreide pogingen, en die der menschheid, die de éénheid der natiën kweekt, trots allen strijd en hinderpalen, in een nieuw stadium getreden zijn. Toch is eyth geen optimist: hij ziet de dreigende onweêrswolken aan onzen gezichteinder niet voorbij, ja ontraadt ons alle verwondering wanneer de groote vijand weder blijkt zich toe te rusten, en onder tiara, kroon of Jakobijnenmuts zijne plannen te blijven smeden. Deze strijd en daarnevens de afval kán zelfs niet achterblijven. Doch tot aan de gewisse zegepraal van Hem tot wien en door wien alle dingen zijn, behoudt de Christelijke onderzoeker uit het overzicht des geheels dezen troost, dat de toekomst der menschheid intusschen in goede handen blijft.
Wij leggen hier de pen neder, wellicht met te groote wijdloopigheid, naar de belangstelling die de zaak ons inboezemde, gevoerd. Hopende aan het geschrift van eyth door onze korte kenschetsing ook ten onzent dien bijval te hebben helpen verwerven, dien het in Duitschland zoo ruimschoots geniet, besluiten wij ons geheele vertoog met overname der woorden van den man (8) aan wiens geest en historie-behandeling het werkjen ons meermalen herinnerde, en wien wij wenschten eene meer beteekenende hulde dan onze eerbiedige bewondering is, te kunnen toebrengen: ‘Het is den kortzigtigen sterveling niet vergund, in ijdelen waan de raadsbesluiten Gods vooruit te loopen, en den sluijer op te heffen dien Hij over de geheimenissen van het wereldbestuur gelegd heeft: maar het is den geloovigen en ootmoedigen Christen evenmin vergund het oog te sluiten voor de lichtstralen waarin, bij de wonderen der Historie, de glans zijner volmaaktheden schittert. Dat de liefde en de regtvaardigheid Gods zich aan de natiën in de wegen Zijner Voorzienigheid niet onbetuigd liet; dat de lotgevallen der menschheid de kracht der toezegging: “Die Mij eeren zal Ik eeren”, hebben getoond en bevestigd, ook deze waarheden behooren uit den kring der gebeurde zaken waarin zij bij uitnemendheid voegen, niet te worden geweerd: het zijn de doorloopende feiten, het merg en gebeente waardoor het

{==782==} {>>pagina-aanduiding<<}
gestel zamenhang en vastheid verkrijgt; de levensgeesten door wier adem het doode ligchaam der Historie bezield wordt. Over deze waarheden en haar middenpunt, christus, is het dat, van den beginne der tijden tot op den huidigen dag, telkens onder veelsoortigen vorm, verdeeldheid en strijd is. Verflaauwen wij niet, omdat haar handhaving tegenkanting ontmoet. Het getuigen, niet het overtuigen, is de pligt waarvan de verantwoordelijkheid ons opgelegd is. Met het oog opwaarts valt dit getuigenis geven ligt. Te midden der beroeringen van menschelijke wijsheid en menschelijke driften steunen wij op Hem, door Wien, volgens het Profetisch woord, dat zeer vast is, de ontwikkeling van het lot der wereld naar dien geduchten en heerlijken afloop geleid wordt, wanneer de Heer zelf de banier oprigten en den overmoed, ten hoogsten top gestegen, te niet zal doen met den adem Zijns monds. Ook dat is Historie: de kern en de slotsom der Historie; de Geschiedenis der toekomst en der eeuwigheid; haar kenbron ligt in Gods Woord, haar zekerheid in Gods trouw, haar heerlijkheid in Gods liefde, haar aanschouwelijk betoog in de blijde of rampzalige ervaring aan de overzijde van het graf’ (9).





{==783==} {>>pagina-aanduiding<<}

Zee-betoovering.

(Naar Ferdinand Freiligrath.)

Door Johs. Hk. Jonckers.


‘Daar zwem ik alleen op de kalme zee, 
Geen golfslag ruischt, ze is effen en glad: 
Op den zandigen bodem in statigen vreê 
Glanst de aêloude verzonkene stad. - 
 
In der sagen lang vervlogen verleên 
Verstiet een koning zijn dochterken rein: 
Toen leefde 't wijd over de bergen heen 
In 't woud bij zeven dwergen klein. 
 
En als het voor 't sluipend gif bezweek - 
Der booze moeder heillooze list - 
Toen vormden de speelnoots voor 't maagdelijn teêr 
Van 't kristal hunner bergen een kist. 
 
Dáár lag het zóó minnig in 't blank gewaad, 
Bekranst met bloemen, geurig en schoon - 
Dáár lag 't voor hun oogen vroeg en laat 
Als op een praalbed ten toon. 
 
Zóó ligt ook gij op uw baar van kristal, 
Verzonken Julinum, schitterend lijk! 
Nog staan uw paleizen met trans en hal 
In 't doorzigtig stroomgaas te prijk. 
 
De torens stijgen duister omhoog, 
En spannen in 't zwijgend rouwen zaâm: 
In de muren welft zich der poorten boog: 
Bont schemert het breede kerkeraam. 
 
Doch in dat somber pralende graf 
Geens menschen tred, geen spel, geen gejoel: 
Op straten en menschen zwalkt aan en af 
Der visschen rustloos gewoel. 
 
Zij staren, met glazige blikken, dom 
Door de vensters en door de deuren heen: 
Zij zien de bewoners slaaprig en stom 
In hunne huizen van steen. - 

{==784==} {>>pagina-aanduiding<<}

Ik wil omlaag, ik wil roepen aan 't licht 
De verzonkene vreugd, de verdronkene pracht: 
De toovermist van den doodsluimer zwicht' 
Voor den levensaêm mijner jeugdige kracht. 
 
Van nieuws verdring' zich ten kamp en ten koop 
In de zuilenhallen een menschenstroom: 
Ontwaakt, gij maagden, tot nieuwe hoop, 
Eu zegent den langen droom!’ - 
 
Nu laat de zwemmer van roeien af, 
Ontspannen, roerloos, zinkt arm en voet - 
Over zijn hoofd sluit zich het Haff: 
Hij brengt aan de stad zijnen groet. 
 
Hij leeft in de huizen van 't grootsch verleên, 
Waar barnsteen en parel vonken schiet - 
Onder: de aêloude heerlijkheên; 
Boven: een visscherslied. 





Naschrift.

't Schijnt mij toe, dat freiligrath in 't bovenstaande dichtstuk een tweeërlei heimwee heeft willen schilderen: datgene, 't welk den mijmerzieke op een effen waterspiegel bij 't staren naar den bodem der diepte bevangt en aanlokt - in 't schetsen waarvan göthe reeds in zijnen ‘Fischer’ zóó schoon was voorgegaan -; en dat andere, 't welk ons bij de aanschouwing van de puinen der Oudheid naar 't verleden heentrekt, ons wenschen doet dáárin geleefd te hebben, en 't verzonkene aan onze verbeelding veel grootscher en heerlijker afmaalt dan 't bestaande. Welligt is 't f. te moeijelijk geweest zijn dubbel doel onder één titel te brengen, en heeft hij daarom 't onbestemde ‘Meerfahrt’ gekozen; 't geen ik, wijl 't aan den inhoud weinig beantwoordt, en zich daarbij in onze taal niet naar eisch overbrengen liet - te regt of te onregt, moge de lezer beslissen - met het opschrift ‘Zee-betoovering’ verwisseld heb. - Ter toelichting diene verder, dat Julinum (naar lloyd's Dict. Hist. Geogr. Poét.) de oude naam is der Pommersche stad Wollin, gelegen op een eveneens geheeten kust-eiland in 't Groote Haff, een der onderscheidene met den naam van Haff bestempelde inhammen der Oostzee. Bij gebrek aan locale kennis weet ik den ondergang van Julinum met het voortdurend bestaan van Wollin niet met zekerheid overeen te brengen: ik gis echter, dat het er ongeveer meê gegaan zal zijn als, b.v., met de oude stad Borselen, die thans in zee ligt, terwijl meer landwaarts in een nieuw dorp onder denzelfden naam van Borselen is verrezen.

Heteren, 17 Oct. 1856.


(*) Door den WelEerw. ZeerGel. Heer k. sijbrandl, Vaderlandsche Letteroefeningen, voor 1844, Mengelwerk, bl. 18-27, 67-77.

(*) Wij denken hierbij aan eene bekende plaats uit de Tusculanae Quaestiones (Lib. I, c. 30): ‘Nos ne nunc quidem oculis cernimus ea, quae videmus, neque enim ullus est sensus in corpore, sed ut non solum physici docent, verum etiam medici, qui ista aperta et patefacta viderunt, viae quasi quaedam sunt ad oculos, ad aures, ad nares a sede animi perforatae; itaque saepe aut cogitatione aut vi morbi impediti, apertis atque integris et oculis et auribus nec videmus, nec audimus; ut facile intelligi possit animum et videre et audire, non eas partes quae quasi fenestrae sunt animi, quibus tamen sentire nihil queat mens nisi id agat et adsit.’

(*) Ref. schrijft de verkleinende uitgangen zonder n; maar voegt er om de welluidendheid een n achter, wanneer, gelijk hier, 't volgende woord met eene klinkletter begint.

(*) Hooijer, Kerkelijke Wetten bij de Hervormden, enz., bl. 29.

(*) Als benoemd Aarts-Bisschop der Friezen hield willebrord te Utrecht zijn verblijf wanneer hem dit vergund was. Bij den verwarden staat van zaken, die Utrecht beurtelings in de handen der Heidensche Friezen en der Christelijke Franken bragt, kon hem een vaste zetel moeijelijk aangewezen worden. Doch dat bonifacius aan willebrord op den Aarts-Bisschoppelijken Stoel van Utrecht is opgevolgd, gelijk de Schrijver zegt, rust op een misverstand. Bonifacius was niet bepaald tot de Friezen, maar tot de Germaansche volken in het algemeen gezonden, en het meest in Zuid-Duitschland werkzaam; gelijk hij ook, tot belooning van zijnen aldaar betoonden ijver, tot Aarts-Bisschop van Mentz verheven werd. Slechts driemalen verscheen hij in Friesland: bij zijne eerste overkomst uit Engeland - na den dood van radboud, toen hij er drie jaren met vrucht arbeidde - en aan den avond zijns levens.

(*) Hoe kan de naam Drenthe - Drie- of Dre-enthe, het Derde einde - ontleend zijn van de verdeeling van het Bovensticht, wat het wereldlijk gebied van den Bisschop betreft, in drieën: Salland, Twenthe en Drenthe, daar die naam reeds voorkomt drie-honderd jaar vóór dat dit gebied over Drenthe een aanvang nam?

(*) Thom. aq., Summ. Theol., 12, 12.

(*) Daar de Schrijver niet spreekt van dát gedeelte des Bijbels 't welk bepaaldelijk als oorkonde der Christelijke Godsdienst is aan te merken, maar van den Bijbel in het algemeen, ook van het O.V., zoo had hij zich ook kunnen beroepen op het Rabbinisme en Talmudisme, waardoor den praktischen geest van het Mozaïsme, ook van eeuwen her, onregt is aangedaan. In het N.V. treffen wij onderscheidene blijken aan, dat die geest van Joodsch dogmatisme in den tijd des Heilands diep was ingedrongen en treurige vruchten droeg. Hierop mogt, dunkt ons, wel gelet zijn, omdat het cene zeer belangrijke vraag is, in hoe ver het dogmatiseren van de Joodsche Theologie invloed gehad heeft op de ontwikkeling van het dogmatiseren in de Christelijke Kerk. Rec.

(*) In plaats van deze had lodenstein in zijn lied: ‘Hoog omhoog, mijn siel na boven!’ geschreven, vs. 2:

Goud en silver is maer slyck, 
Daer 't costelycke bloet, 
Waerdig all' uw leven, lieven, loven, 
't Hert boven alles gelden doet. 


(*) Daar die nadere geloofsleer getrokken is uit ‘het boek der leerstellingen en verbindtenissen’, en uit eenige preken van smith, die na zijn dood in het licht zijn gegeven, zoo begrijpen wij niet, hoe van hare verzwijging kan gesproken worden.

(*) Wij weten wel dat de Heer p.p. roorda van eysinga zijne Aardrijksbeschrijving iets vroeger heeft in het licht gezonden, en dat gelijktijdig de Beschrijving van het Eiland Java van den Heer r.j.l. kussendrager is verschenen, doch het laatste behandelt enkel Java, en het eerste hoofdzakelijk Java.

(*) De Schrijver heeft wèl gedaan, dat hij de nog oudere bewoners die de Kelten waarschijnlijk voorafgingen, heeft laten rusten, daar van hen niets bekend is, dan dat wij vermoedelijk de Hunnebedden aan hen verschuldigd zijn.

(*) De Heer engelberts gerrits neemt als zeker aan, wat door tacitus twijfelachtig gesteld wordt, dat germanicus door vergift is omgekomen.

(*) Verg. c.r. hermans: Betoog, dat er uit de Commentarii van julius caesar geen bewijs kan worden getrokken, als of die Veldheer in Noord-Nederland oorlog zou hebben gevoerd. 's Hertogenbosch, 1839.

1) Uit dit onzen blijkt immers, dat zij spreekt van eene ontmoeting met haren Minnaar terwijl zij in hare woning was. Die woning moet aanzienlijk geweest zijn (muur, vensters, traliën) en hoog (vs. 14).

1) Letterlijk: hij ging weg voor zich! d.i. hij ging geheel en al heên.

2) Vroeger vertaalde ik: de zangtijd; ook goed. Er wordt echter volgens het oorspronkelijke niet aan vogelengezang, maar aan het zingen der menschen zelve gedacht.

3) Anderen denken aan jakhalzen, kleinere en grootere soorten; het was toen echter ook het saizoen der jonge vossen; mijns inziens is de bedoeling:

Vangt ons de vossen, 
De oude met de jongen, 
Die wijnberg-plagen! enz. 


1) Eigenlijk: tot dat de dag waait, d.i. de gewone avondwind, wat nog zekerder wordt door het bijgevoegde: eer de schaduwen vlieden. De sterk geteekende schaduwen verlengen zich met snelheid, en verdwijnen eindelijk bij het ondergaan der zon. Eene gelijke spreekwijze Gen. iii: 8.

2) Kan ook vertaald worden: op de bergen der scheiding; deze laatste vertaling verdient de voorkeur, indien men deze woorden met kom toch verbindt, de andere indien men aan de gazellen en hertenwelpen op de bergen denkt.’

(*) Roussel spreekt steeds van het Hervormde Nederland, en van de Protestantsche Nederlanders. Hij verzekert zelfs in zijne opgaven van het getal der personen die tot het onderstands-domicilie van het hof van 's Gravenhage behoorden, dat dit hof, 't welk het tegenwoordig Nederland omvat, geheel Protestantsch is. Hij schijnt dus niet te weten dat een derde, en na de toevoeging van Limburg zelfs 1200,000 van de drie millioen bewoners van Nederland tot de Roomsche Kerk behooren.

(*) Der Jordan und die Beschiffung des Todten Meeres. Ein Vortrag im wissenschaftlichen Vereine zu Berlin, von carl ritter. Zum Besten der Evangelischen Schule in Jerusalem. Berlin, 1850.

(*) Zie: ‘Bijdragen tot de kennis en den bloei der Nederlandsche Gymnasiën, voor 1855’, bl. 26 en volgg.

(*) Van den geest die toen de Nederlandsche moeders en maagden vervulde, heeft de Heer withuys een getrouw verhaal geleverd in zijn uitvoerig gedicht: ‘Adelheide en Maria’.

(*) Vaderl. Letteroefeningen, 1851; Mengelw., bl. 361.

(*) De Italiaansche titel van het Staatsstuk is: Dispaccio di S.M. l'Imperatore leopoldo II, Rè d'Hungaria e di Boemia, Arciduca d'Austria, e Duca di Milano, etc. etc. in riposta alle domande degli Arcivescovo e Vescovi della Lombardia Austriaca.

(*) Onderscheiden ingezetenen van Middelburg hadden kennis van en deel in de onderneming. Zij verzorgden haack niet alleen van lijftogt, maar hadden ook schikkingen gemaakt om volk te verzamelen tot hulp der aanvallers tegen de krijgslieden der Landvoogdes. Volgens van iperen in zijn ‘200-jarig Jubelfeest der Nederl. Vrijheid’, verliet tholouze zich op verscheiden voorname aanhangers en begunstigers die hij in 't eiland had. Wanneer hij er bijvoegt: dat haack reeds op het einde van 1566 een toeleg gemaakt had om Walcheren in handen van tholouze te leveren, en dat er zelfs sprake was van 800 in het eiland voor hem geworven mannen, dan volgt er uit dat de onderneming reeds lang beraamd was. Intusschen ligt de ware gesteldheid van den aanslag zelve in een duister, dat uit de noodzakelijkheid om dien, zou hij gelukken, in het geheim te beleiden, uit het kort daarop gevolgde omkomen van de uitvoerders, en uit het stilzwijgen na de mislukking door de meêwustigen in acht genomen, te verklaren, wel nimmer naar behooren zal opgeklaard worden. Van wie ging de toeleg uit? Wie namen er deel aan? Behalve de beide aanvoerders zijn van hunne medepligtigen
uit Middelburg alleen haack's schoonzoon jakob jansz. van der meersch, anthony willemsen, geestelijke van de abdij dier stad, en gelein jolijt, even als van der meersch lid van den stedelijken Raad, bekend. Was oranje er al of niet in gemengd? Wat is er in den nacht van tholouze's en haack's aankomst voor Vlissingen (tusschen 2 en 5 Maart) voorgevallen? Zijn zij van daar en vervolgens van Rammekens en Arnemuiden, zoodra zij bemerkten dat men op zijne hoede was, teruggezeild, of hebben zij door eenige poging tot hun oogmerk zocken te komen? Waarom heeft men niet op het berigt van den Baljuw van Middelburg, die zich eerst op de Schelde bij hen voegde, van den tegenstand dien men te wachten bad, terstond van de onderneming afgezien, en zich den spijt en nadeeligen indruk der afwijzing bespaard? enz. Of er uit de oude stadspapieren van Middelburg (die van Vlissingen zullen met het stadhuis in 1809 verbrand zijn), of uit het Provinciale Archief licht te scheppen is, ware het onderzoek waard.

(*) Wagenaar doet in zijne ‘Vaderl. Historie’ op dat jaar de standvastige houding der Amsterdammers uitkomen, tegen de moedeloosheid die de meeste andere steden bij den ongeloofelijk snellen voortgang des vijands aangreep; stelt bepaaldelijk van beuningen als den man voor wiens redenen tot het afwijzen der schandelijke voorwaarden, door Frankrijk gesteld, en tot het afbreken der onderhandelingen hebben bewogen, en kent aan gerard hasselaar, henrik hooft, en jan van de pol de eer toe van de versterking en bescherming der stad. Maar van witsen's politieke verrigtingen in dat jaar hebben wij bij wagenaar, zoo als nogtans de Schrijver zegt, niets aangetroffen, ofschoon wij de zaak zelve niet ontkennen.

(*) In het eerste gedeelte dezer aankondiging, bl. 634, regel 21, v.o., is, achter de woorden niet beter, het woordje doen uitgelaten, en op dezelfde bladzijde, regel 3, v.b., leest men: allocutie, in plaats van apostrophe.

Ref.

(*) Dit belangrijk verslag is onlangs bekend geworden: zie ‘Bijblad’, Bijagen, bl. 103 en volgg.

(*) Verg. het Journal des Économistes van September 1852.

(†) Verg. ook de belangrijke beschouwing van Mr. w.c. mees, in ons Staatkundig en Staatshuishoudkundig Jaarboekje, voor 1855.

(*) In substantie te vinden bij hume, eerste aanhangsel tot het Eerste Deel.

(†) Lijfeigene.

(*) Omtrent 2 9/10 mudden of hectoliters.

(†) Nagenoeg f 2.80.

(*) Bl. 42, Nederduitsche vertaling.

(†) Zie het Répertoire van sandelh, op het woord Blé.

(§) Verschillende oude historieschrijvers en Plakaten - Verzameling van stukken betrekkelijk den onbeperkten handel in granen; - van den bogaerde van terbrugge; - Marktberigten van ons Tijlschrift voor Nijverheid; - Berekeningen van j.b. say, van moreau de jonnès, en van jh. garnier, zoo wel als diens kritiek op de cijfers van adam smith; - Het Annuaire de l'Économie Politique; - verschillende priscouranten; latere berigten in de nieuwspapieren, en wat dies meer zij.

(*) Van de oude Fransche Setiers zijn hier 20 op een Last gerekend.

(*) De verbazend afwisselende bepalingen van koers van munten, ook bij velius: Chronyk van Hoorn, vermeld, waren gewoonlijk van allernadeeligste werking. Aan hevig misnoegen daarover is zelfs grootendeels het oproer van het Kaas- en Broodsvolk toegeschreven.

Onder de hier bedoelde, sterk afwisselende koers-bepalingen, verscheen eenigen tijd ook eene zetting van den goudgulden op 28 stuivers. Het laat zich gissen dat de, ten zelfden tijd geslagen, Friesche florijn (zoogenaamde acht-entwintig) van daar de oneigenlijke benaming van goudgulden heeft verkregen; maar het is zeker dat die, in de zestiende eeuw, in Holland nog niet in wettigen omloop was.

(*) De stuiver in 1482 geslagen, hield iets meer, maar die van 1496 iets minder, zoo ook die van den jare 1520.

(†) Zoo o.a. in Zaanlants Arcadia, voor zeer geringen arbeid vermeld.

(§) Zie de Muntplakaten van 1520 en 1586.

(*) Vertaald en medegedeeld door c. eykman, Kostschoolhonder te Nijkerk.

(*) ‘De Fransche Koning louewijk XIV had zijn intrek genomen op de nabij de stad gelegen landhuizen Waeyestein en Oosterholt, omstuwd van een magtigen sleep Grooten, en eene talrijke lijfwacht. De Gecommitteerden van 't Quartier, en de Magistraatsleden, die in de stad waren teruggebleven, zijn, om hem te begroeten, bij hem toegelaten. Maar ook de Professoren der Akademie hebben 't voor zich evenzeer pligtmatig gekeurd, en dienovereenkomstig hun besluit genomen, dat zij zich naar den Koning begeven, en hem met eene Latijnsche aanspraak
hunne hulde brengen zouden. Plegtiglijk alzoo in hunne toga's gehuld, en de dusgenoeinde Pedel met zijnen staf vooruittredende, gaan zij naar Oosterholt, en laten niets onbeproefd om in 's Konings tegenwoordigheid te worden toegelaten. Doch door de ontvangene afwijzing beschaamd, en zóó zeer in verlegenheid gebragt, dat ze, om den hovelingen niet langer tot spot te zijn, den Akademiedienaar bevalen zijn staf in den mantel te wikkelen, zijn zij, den Koning onbegroet moetende laten, niet zonder eenige smaadheid naar Nijmegen weêrgekeerd.’

(*) Blijkbaar in antwoord op den gevonden brief, medegedeeld door den Heer schuitemaker te Medemblik; zie ons laatstvorig Nommer, bl. 12. De geachte Inzender zegt, zich ongemeen te verheugen over die mededeeling; wijl zij hem in de gelegenheid stelt, om dit ook door hém gevonden antwoord, zoo half en half te regt te brengen. Als er misschien nog meer brieven over de bewaarscholen mogten gevonden worden - 't geen, bij de onachtzaamheid der beide zusters met elkanders schrifturen, volstrekt niet onmogelijk is - houden wij ons zeer tot openbaring ook van deze aanbevolen.

De Red.

(*) Dat brengen en halen is voor velen een groot bezwaar; 't zal voor niet weinigen reden genoeg zijn om hunne kinderen van 't genot der school verstoken te laten; anderen is 't welligt volstrekt onmogelijk. Het ware te wenschen, dat de scholen zelven de kinderen deden afhalen en weder te huis brengen; zoo als dat, naar S. meent te weten, te Arnhem geschiedt. Die ouders welke tot betaling van 't weekgeld in staat zijn, zouden, om tijd en moeite te sparen, zeker gaarne iets meer betalen, en 't overige ware misschien, ten beste van onvermogenden, wel bij menschenvrienden te vinden.

De Inzender.

(*) Op den 5den Februarij van dit jaar is het vijf-en-twintig jaren geleden, dat van speyk voor de eer van Hollands vlag zijn leven gaf. Het zal velen onzer lezers zeker een genoegen zijn door deze coupletten en 't volgende verhaal nog eens in de roemvolle dagen van 1831 verplaatst, en tot vereering van den grootmoedigen held gestemd te worden. Moge zijne gedachtenis immer in eere worden gehouden!

De Red.

(*) Dit vaandel werd ingevoerd onder de regering van clovis, nadat hij 't Christendom had omhelsd.

(*) Wie dat nog niet weet en er nieuwsgierig naar mogt zijn, dien verwijzen wij naar het verhaal: ‘Eene schets uit onzen tijd’, voorkomende in de Aflevering der Vaderlandsche Letteroefeningen van Mei 1854.

(*) De lezer gelieve het getal naar goedvinden in te vullen.

(*) Uit diens onuitgegeven nagelaten gedichten.

(*) De Redactie dankt den Heer s. voor deze mededeeling; maar het komt ons voor dat zij niet volledig is, en ook het wonderbare in de zaak niet doet vervallen. Als de Heer van der sterr zegt: dat er op den 21sten Julij 1672 eene dubbele ebbe heeft plaats gehad, dan is de vraag: hoe ZEd. dat weet? Als hij 't weet uit berekeningen op wetenschappelijke waarnemingen gegrond, dán alleen heeft zijn zeggen eene bijzondere waarde boven dat van andere berigtgevers. Hij moet dan ook van méér dubbele ebben weten, dan alleen van die van 1672 en 1853, en 't zou dan voor velen belangrijk zijn te vernemen, in welke jaren méér ze zijn voorgekomen. Intusschen twijfelt wel niemand er aan of in 1672 die dubbele obbe heeft plaats gehad. - Maar of die dubbele ebbe tot de wonderen behoort, of tot de ongeregelde verschijnselen (als: aardbevingen, zeeschuddingen, enz.), of tot de geregelde verschijnselen op onzen aardbol moet gerekend worden, doet eigenlijk niet veel ter zake. Als men haar, gelijk de Heer s., onder de laatsten rangschikt, verandert dat nog niets aan het wonderbare. Dat wonderbare ligt in het zamentreffen van twee hoogst zeldzame gebeurtenissen. De dubbele ebbe, al komt zij, zoo 't schijnt, maar om de 180 jaren, houden wij voor zéér natuurlijk. Het besluit der gecombineerde Engelsche en Fransche vloten van 1672, om eene landing op onze kusten te doen, houden wij óók voor zeer natuurlijk. Maar wij houden 't dáárom nog
niet voor zéér natuurlijk, dat de dubbele ebbe juist kwam toen die vloot wilde en kon landen; of, omgekeerd: dat de vloot wilde en kon landen juist op den (in 360 jaren) éénigen dag waarop de dubbele ebbe komen moest. Dat zamentreffen is 't wonderbare. Anderen mogen 't, des verkiezende, aan een blind geval toeschrijven - wij doen dat niet. Wij gelooven aan een Voorzienig wereldbestuur. Men moet - dat is volkomen waar - zaken die geene wonderen zijn, niet als wonderen ‘opdisschen’; maar, daarentegen, moet men ook niet verduisteren, wat inderdaad wonderbaar is.

w.

(*) Het Engelsche Tijdschrift ‘Atheneum’ behelst de volgende bijzonderheden omtrent het (in den zomer van 1855) verloren gaan van eene kostbare verzameling van Assyrische oudheden, die de Fransche Regering uit de bouwvallen van Mesopotamië, voor het Museum der Louvre, gedurende verscheidene jaren had doen bijeenbrengen. Deze verzameling bestond: 1o. uit alle gedurende vier jaren te Khorsabad gevonden oudheden; 2o. uit ongeveer 150 bas-reliefs van Kouyunsick en Nimroud; terwijl de Kolonel rawlinson aan den Heer place, Fransch Consul te Mossoul, niet alleen de duplikaten welke overgebleven waren van de opgravingen van den Heer layard, maar ook de zeer belangrijke marmeren tafels uit het jagtpaleis te Ninivé ter beschikking gesteld, en aan hem het opzigt over het vervoer dier voorwerpen opgedragen had; 3o. uit de
zeer kostbare verzameling van de Fransche Babylonische Commissie, onder den Heer fresnel, die in 40 of 50 kisten gepakt was.

Deze verzameling scheen der Fransche Regering zoo bclangrijk toe, dat zij het schip ‘Manuël’ opzettelijk naar Bassorah afzond, ten einde die naar Europa over te brengen, en aan den Heer place de zorg voor de overtogt en inscheping aanbeval. Deze ging dien ten gevolge met zijn schat van Mossoul naar Bagdad, laadde dien aldaar op eene groote boot en vier vlotten, en zond die flottille onder toezigt van een zijner Agenten, den Heer clément, den Tiger af, naar het schip dat reeds te Bassorah was aangekomen. Maar de boot, overladen en slecht bestuurd zijnde, stiet niet ver van Korna (bij de zamenvloeijing van den Tiger en den Euphraat) op eene rots, en zonk in de rivier.

Toen de Arabieren der nabijheid de schipbreuk bespeurden, plunderden zij de zinkende boot, en tastten tevens de haar verzellende vlotten aan, in de hoop van schatten te zullen vinden, met dit gevolg, dat ook deze, met de daarop staande zware marmerblokken en kisten, op den bodem van de rivier geraakten.

Van de geheele prachtige verzameling kwamen alleen eene baal en vier kleine kisten te Bassorah aan. Brieven van die plaatsen en uit Bagdad, van Junij 1855, melden dat er geene hoop bestaat om weder een gedeelte der gezonken kostbaarheden op te halen. Tot overmaat van ongeluk kwam hier nog bij, dat de Kapitein van de ‘Manuël’ geene touwen en wind-assen bezat, waarmede hij de eenige stier-sphinx, die nog is bewaard gebleven, aan boord kon werken, zoodat hij niets naar Europa kon brengen, dan de reeds te Bassorah gebragte Engelsche marmerblokken, welke, volgens eene vroegere overeenkomst met den Kolonel rawlinson, kosteloos met een Fransch schip moesten overgebragt worden.

Bij de smart van alle vrienden van kunst en wetenschap, over dit onherstelbaar verlies, strekt het tot eenigen troost, te vernemen dat de Heer place van de steenen beelden en reliefs photographiën genomen heeft, terwijl die van Kouyunsick door den kunstenaar van het Britsch Museum, den Heer boutcher, afgeteekend zijn. Ook heeft de Kolonel rawlinson oude kopijen van de verloren opschriften naar Engeland medegebragt.

Gelukkig zijn er naderhand gunstiger tijdingen omtrent het lot dier kostbare oudheden ingekomen. Men heeft pogingen tot het ophalen van dien kunstschat aangewend, die met een goed gevolg bekroond zijn. ‘De Assyrische oudheden’ - zoo schrijft men uit Parijs - ‘waarvan wij het verongelukken in den Euphraat bij Bassorah, hebben vermeld, en die diep in het slijk der rivier gezonken waren, zijn er weder uitgehaald, en op een naar Frankrijk bestemd schip geladen. De moeijelijkheid van die onderneming was groot: de grootste steen woog 72 000 pond, en de noodige werktuigen waren op die afgelegen plaatsen moeijelijk te verkrijgen. Een Belgisch officier der genie, die, onder den naam van messoud-bey, in Turksche dienst staat, heeft zich daarbij zeer verdienstelijk gemaakt.’

(*) Ontleend aan des Eerw. Schrijvers onuitgegeven verhaal van de feestelijke viering van het 280-jarig bestaan der Hoogeschool te Leiden, in Junij van het laatstgenoemde jaar.

(*) Daar de ‘Algemeene Konst- en Letterbode’, in welke dit stuk eigenlijk zoude behooren, geene Antikritiek in zijne kolommen dadelijk opneemt, hebben wij gemeend aan deze, tot verdediging van een werk, welks Eerste Gedeelte in de Vaderl. Letteroefeningen (1856, No. III, bl. 142) met lof is vermeld, hier geene plaats te mogen weigeren. De Red.

(*) Volgens j. brandis, Ueber den historischen Gewinn aus der Entziffering der Assyrischen Inschriften. 1856.

(*) Tot veraanschouwelijking van deze geheele verhouding stellen wij hier het laatste deel van de Koningsrij van ctesias, met de overige bronnen over de laatste Assyrische Koningen, en de overige punten van overeenstemming, naast elkander.
Ctesias.	
	De opgaven van het O.T., berosus en het Kanon van ptolomeus.
Jaren.	
17. Semiramis (mét belochus) van 1276-1259.	
	Semiramis heerscht over Babylon.
	Tusschen 769 en 759 deed phul zijnen inval in Palestina.
45. Laosthenes regeerde tot het jaar 747.	In 747 vielen de Babyloniërs van Ninivé af; misschien in het laatste regeringsjaar van phul.
	Tusschen 747 en 728 viel tiglatpilesar in Palestina. In 719 verwoestte salmanassar Samaria.
30. Pyritiades van 747-717.	
	In 713-695 (?) regeerde sanherib.
	Van 695-667 assab haddon (aparanadius (?) in het Kanon van ptolomeus).
50. Ofhkatanes van 717-667.	
42. Acrazanes van 667-625.	Van 667-646 sammuges.
	Van 646-625 regeerde sardanapalus, de broeder van sammuges, over Assyrië en Babylon.
19. Sardanapalus van 625-606. Verwoesting van Ninivé.	
	Van 625-606 over Assyríë alleen. Ninivé verbrand.


(*) Denkelijk bestaat thans wel nagenoeg overal, meer of min, die zelfde behoefte. Er zijn ook verschillende oorden in ons Vaderland, waar men met de daad reeds begonnen is daarin te voorzien; maar niet overal is een gelijke maatstaf toe te passen; wijl de wijze van leven en de levensbehoeften niet overal dezelfde zijn.

(*) Le Cheval et l'Ane.

(*) Zoo lazen wij in ‘Het groote Huiskruis’, en in meer andere populaire geschriften van dezen tijd.

(*) Zie van heel: ‘De Banken van Leening’, bl. 48.

(*) Tegenw. staat van alle volkeren.

(*) Sommigen rekenen tot 132o 17′ Oosterlengte en 5o 19′ Zuiderbreedte, maar hieronder zijn al de eilanden, die zich ten Z.-O. uitstrekken, gerekend. Van het punt aan het strand, onder aan het zoogenaamde Kaapgebergte, kan men bij helder weder de Papoësche eilanden in het N.-O. ten N. duidelijk onderscheiden.

(*) De Heer r. scherius heeft dezelfde reis over het gebergte van Ceram gedaan. Zie het ‘Tijdschrift voor Nederlandsch-Indië’, Jaargang VIII, 4, bl. 156.

(*) De bijzondere bouw dezer praauwen en de behendigheid der scheppers of pagaaijers doen deze zeer snel het water doorklieven.

(*) Sommigen hebben dien boom tot de Metrosideros-soorten gerangschikt.

(†) De Metaleuca Leucadendron der Molukko's en van het eiland Sumatra. Zie de sturler's ‘Korte beschouwing van eenige der voornaamste natuurlijke voortbrengselen van den Indischen bodem’, bl. 31, en valentijn, D. III, bl. 193.

(*) De handel van Mienjakh Kâjoe-poetih te Kayely is eenigen tijd kwijnende geweest. Ik herinner mij dat er jaarlijks 125 flesschen à f 3 koper - tegen 120 duiten de gulden - voor het magazijn van geneesmiddelen te Weltevreden werden afgezonden. Te voren betaalde men tot 5 Sp. matten voor de flesch. Op Amboina wordt die olie óók gestookt, en, zoo ver mij bekend is (tot 1839), tegen f 2,50 koper verkocht. Men leze voor de tegenwoordige consumptie de beschrijving van het eiland Boeroe, door f.j. willer.

(*) Zie ‘Nederlands Oost-Indië’ van a.j. van der aa, D. I, bl. 307, en valentijn, D. III, bl. 175-178, zijne teekening XXIV op letter A.

(*) Men neme in aanmerking dat de visscherij der Engelschen in de Moluksche eilanden en wel bepaaldelijk van Timor tot Gilolo jaarlijks niet minder dan zestig schepen bezig houdt, en dat deze visscherij tevens alle gemak tot het drijven van smokkelhandel aanbiedt. - Van den bosch, D. II, bl. 125-126. - De tijd zal leeren of dit al dan niet tegen het openstellen der vier genoemde vrije havens zal pleiten.

(*) Een zeer klein vliegend diertje, dat men met het bloote oog naauwelijks zien kan, doch welks steek veel heviger is, dan die van de muskiet.

(*) Bij arrest van het Provinciaal Geregtshof van Noord-Braband, van 31 Januarij 1856.

(†) Den 11den Junij, j.l.

(*) Hij was in 689 uit Ierland met elf medehelpers naar deze streken vertrokken.

(*) Op de feestdagen ter eere van lourens janszoon coster, zijn van dit gedichtjen exemplaren aan de bezoekers gegeven, die gedrukt werden in hunne tegenwoordigheid op eene ijzeren pers, door H.P. Hotz te Gravenhage gemaakt. Het is ons aangenaam dat gedichtjen aan onze lezers te kunnen mededeelen. De Red.

(*) De Belgische onlusten stonden echter in volmaakt contrast met de Hollandsche. Deze sproten uit zucht naar het nieuwe, gene uit gehechtheid aan het oude voort.

(*) Over sommige dezer nakomelingen welligt later.

(*) Gelezen den 16den Maart 1855, in het Physisch Gezelschap te Utrecht.

(*) In den zomer van 1855 zijn er werkelijk weder zes of zeven kaarten voleindigd geworden, ofschoon zij nog niet in den handel zijn gebragt.

(*) De Baronnesse van wassenaar, geb. hofman.

(*) Opmerkelijk is het, dat, zoo als mij ooggetuigen verhaalden, te Antwerpen vóór en nog lang ná 1830 de namen der straten op de hoekbordjes waren uitgedrukt in het Fransch boven, en daaronder in het Nederlandsch (Vlaamsch), terwijl nu het omgekeerde plaats heeft - het Nederlandsch boven, het Fransch daaronder.

(*) Over latere stappen in dezen geest bij 's lands bestuur welligt later een woord.

(*) Toen deze Antikritiek ontvangen werd, waren de Nommers voor October reeds afgedrukt. - Bij onderzoek is ons gebleken, dat inderdaad het woordje ‘volkomen’ ter aangewezene plaatse door den zetter is overgeslagen. De Red.

(†) Vaderlandsche Letteroefeningen, voor 1856, Mengelwerk, bl. 474.

(*) De Engelschen achtten het eene grief dat de kroon van Engeland op dit stuk onder de voeten van den overwinnaar geplaatst was. Zulks is echter het geval niet geweest.

(*) Uittreksel uit eenen in het Calwer Missionsblatt geplaatsten Hoogduitschen brief, d.d. 24 Nov. 1855, van samuël gobat, Bisschop bij de Protestantsche Gemeente te Jeruzalem.

(*) Het Heilige Land, D. Il, bl. 223.

(1) Naar aanleiding van: Overzigt der Algemeene Geschiedenis, van he Christelijke standpunt. Uit het Hoogduitsch van Dr. eduard eyth, Hoogleeraar aan het Theol. Seminarium te Schönthal. Te Utrecht, bij W.F. Dannenfelser. 1856.

De Redactie van dit Tijdschrift geve welwillend eene plaats aan deze ‘Gedachten’, in stede van de recensie van het in den titel genoemde geschrift. Wij wenschten bij deze gelegenheid eenige ophelderende aanmerkingen te voegen bij hetgeen wij in den aanvang dezes jaars over dit hoogst aangelegen onderwerp in het midden brachten in: ‘Het Evangelie en de Litteratuur. Eene Voorlezing, enz. Te Utrecht, bij kemink en zoon.’ Over het belangrijke werk van eyth spreken wij nader in den loop van ons vertoog. Wat de vertaling aangaat, de vergelijking met het oorspronkelijke dwingt ons, tot ons leedwezen, niet gunstig over den graad harer duidelijkheid en naauwkeurigheid te oordeelen. De onbehagelijke lijst van bewijsplaatsen voor dit oordeel houden wij hier achterwege; doch zij ligt, zoo het verlangd wordt, ter beschikking van den Vertaler, wiens onderneming niet te hekelen, maar zoo mogelijk te ondersteunen, ons doel is.



j.h.g., jr.

(2) Zie: De Weg der Wetenschap. Een Handboek der Logica, door Prof. c.w. opzoomer, bl. 52.

(3) Zie: Ongeloof en Revolutie, eene reeks van historische Voorlezingen door Mr. g. groen van prinsterer, bl. 11.

(4) Système de Politique positive, ou traité de Sociologie, instituant la religion de l'humanité, 1851-1854.

(5) Tot éénig voorbeeld noemen wij de verdeeling der algemeene geschiedenis in de vier bekende wereldrijken van daniël, welke indeeling gedurende verscheidene eeuwen algemeen was.

(6) Zie ook: Études sur l'Histoire de l'Humanité, par f. laurent, pag. 531-535.

(7) Harptoonen eener vrome en dichterlijke Ziel, uit het Hoogduitsch, bl. 165.

(8) Groen van prinsterer, Gesch. van het Vaderland, Voorrede.

(9) Omtrent Dr. eyth-zelven deelt Dr. heinrich merz in gelzer's Monatsblätter, Augustus 1854, nog het volgende mede: Deze Schrijver scheen vroeger zich tot een ‘Christelijk’ uiterste te willen wenden. De onlangs in Frankrijk opgeworpen twistvraag over de klassieke schrijvers in de Christelijke scholen, beantwoordde hij bij ons reeds vóór jaren tegen de classici vóór den Bijbel. Maar eene grondige studie der klassieken met open zin en ernstige levenservaring kan zich op den duur in geen uiterste blijven beperken. Gelijk baco van de wijsbegeerte zeide, dat zij, oppervlakkig behandeld, van God af, grondig
bestudeerd tot God terugvoerde, zoo voeren ook de klassieken, goed bestudeerd, tot Dengene voor wien deze groote geesten, hadden zij Hem gezien en gekend, gewis zelve als voor hun meester zich gebogen zouden hebben. Ook Dr. eyth leerde den klassieken geven wat der klassieken is, en Gode wat Gods is. Overigens heeft eene vertaling van homerus naar nieuwe prosodische grondstellingen hem ons als ijverig strevenden geleerde, en eene overzetting van den oedipus ten gunste van de verdrevene Sleeswijk-Holsteiners, als een man leeren kennen die van zijne Grieken ook geleerd heeft aan het vaderland te geven wat des vaderlands is. Daarbij heeft menig zinrijk lied hem bij ons en velen als Diehter bemind gemaakt.

