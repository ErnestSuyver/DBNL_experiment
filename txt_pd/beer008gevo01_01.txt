
   
        
           
               Gevoel en leven
               Jan van Beers
           
           
               
                   Dit bestand biedt, behoudens een aantal hierna te noemen ingrepen, een diplomatische weergave van Gevoel en leven van Jan van Beers uit 1869.
               
               
                   
                       p. 195: de koppen ‘[verwinnaars]’ en ‘[verwonnelingen]’ zijn tussen vierkante haken toegevoegd.
                   
               
           
           
           
               beer008gevo01_01
               DBNL-TEI 1
               
                   2016 dbnl
               
           
           
               
           
           
               
                   
                   eigen exemplaar dbnl
               
               Jan van Beers, Gevoel en leven. J.P. van Dieren en Co., Antwerpen 1869
               
           
       
       
           
               Wijze van coderen: standaard
               
           
       
       
           
               Nederlands
           
       
       
           
               Gevoel en leven
               Jan van Beers
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               Gevoel en leven
               Jan van Beers
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               2016-06-02
               
                   KE
               
               colofon toegevoegd
           
       
   
   
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Jan van Beers, Gevoel en leven. J.P. van Dieren en Co., Antwerpen 1869
 
Zie: https://www.dbnl.org/tekst/beer008gevo01_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 





{==I==} {>>pagina-aanduiding<<}

GEVOEL EN LEVEN.

{==II==} {>>pagina-aanduiding<<}


{==III==} {>>pagina-aanduiding<<}

GEVOEL EN LEVEN.
POËZIE
VAN
JAN VAN BEERS.
ANTWERPEN,
J.P. VAN DIEREN & Co.
1869.

{==IV==} {>>pagina-aanduiding<<}








{==1==} {>>pagina-aanduiding<<}

Begga.


{==2==} {>>pagina-aanduiding<<}


{==3==} {>>pagina-aanduiding<<}

Begga


Een gedicht uit het Vlaamsche volksleven

I


Vóor zijn kribbeken, heeft 
Klein-Broêrken zijn avondgebeêken 
Knielend gezeid; de Lievrouw 
en het kindeken Jezus, dat altijd 
Met zoo'n vriendlijken lach 
van de schouw hem de handekens toesteekt, 
Nog eens gekust; - en dan 
heeft Begga den poezelen blozaard 
Onder de koestrende sprei 
zacht nedergevlijd op de varen. 
 
Roerloos vielen alreede, 
op den flauw-wegdrijvenden appel, 
De oogleêu dicht; en, een wijl 
nog over den slaper gebogen, 

{==4==} {>>pagina-aanduiding<<}

 
Slaat de bezorgde zijn diep 
en zijzacht ademen gade, 
Zoent hem, moederlijk teêr, 
op 't voorhoofd, geeft hem een kruisken, 
En schuift, zonder een ring 
te doen krassen op de ijzeren gaerde, 
Over haar lievling de wit- 
en blauw-gedamde gordijn dicht. 
 
En thans, eer ze de taak 
herneemt, waarbij ze geboeid zat 
Sedert te morgend, nog even 
een luchtje geschept aan het venster! 
Nog zijn dagelijksch nat 
aan heur hofken gegeven! - Heur hofken! 
Een maandroosjen, een koppel 
geraniums en violieren, 
Weêrszij van spaansch kers 
en rankende winden omslingerd; - 
Dan, nog een blik in de straat, 
om voorts, God weet in wat droomen 
Henen te dwalen; tot ginds, 
ver over de schouwen en daken, 

{==5==} {>>pagina-aanduiding<<}

't Laatste geglim van de zon 
wegflauwt in 't grauwende Westen. 
En zich 't versombrend azuur 
met star bij starre besprenkelt. 
 
Maar, wat gewoel, daar beneên 
in de straat? - Oh ja! het is heden 
Kermismaandag! - Zie! 
als zwermende bieën, krioelen 
Troepen van kinderen, zingende 
en springende heen ende weder. 
Fakkels en lichtballons 
van alle koleuren doorfladdren 
't Schaatrend gewriemel; alom 
is 't gesis en geknal van fuzeën; 
Wierookpottekens vullen 
de straat met geurige wolken; 
't Is als groeiden er plots, 
uit den grond, vóor iedere woning, 
Perken van licht, waar knapen 
en meiden, bij 't luide geschal van: 
‘Ei, 't was inne den Mei!’ 
rond hupplen in zwirlende reien. 
     

{==6==} {>>pagina-aanduiding<<}

 
En, waarom toch zweeft 
op uw lippen zoo treurig een glimlach, 
Begga! terwijl uw blik 
dit schouwspel droomende gâslaat? 
Ziet gij uw kindsheid daar 
herleven, uw zonnige kindsheid, 
Zoo afstekend, eilaas! 
bij het ijskoud, donkere heden?... 
En, - als soms daar beneên, 
langshenen de huizen, een paarken, 
Dicht aan elkander gedrukt, 
en verdiept in zalig gefluister, 
Traag voorbijsluipt; als 
soms 't windje, dat speelt in uw lokken, 
Van de muziek, waar ginds 
in de verte de jonkheid bij huppelt, 
U van tijd tot tijd, 
als spottende, een walm naar het hoofd smijt; 
Zeg, wat gaat er dan om 
in uw harte? - Maar plotselings, sluit zij 
't Vensterken dicht, ontsteekt 
op tafel de koperen tootlamp, 

{==7==} {>>pagina-aanduiding<<}

 
Zet, met haar kantkussen, 
zich neêr, waar de lichtstreep 't helderst 
Door de ordinaalflesch straalt, 
en slingert de vliegende boutjes 
Rammlend en raatlend dooreen, 
of onzichtbare handen haar hielpen. 
 
Ook, wat kan haar de Kermis 
toch schelen? Wat geeft ze om de vreugde, 
Die er een ander bij smaakt? 
Heeft niet, sinds vader in 't graf leit, 
Haar stiefmoeder der arme 
geleerd, zich te spenen van alles 
Wat voor jeugdige harten 
genot heet? - Heden geleidde 
Die hardvochtige weêr 
hare eigene dochter, Coleta, 
Buiten naar 't bal, wijl hier, 
tot diep in den nacht, de verstootling 
Zich stram werkt bij de taak, 
die heur nog voor d' avond gesteld werd. 

{==8==} {>>pagina-aanduiding<<}

En, zoo gaarne nogtans 
zag Begga van al die vermaken 
Zich voor haar zuster beroofd; 
zij wilde zoo gaarne in de woning, 
Waar ze de lievlinge was 
voorheen, niet meer zijn dan de dienstmeid 
Van al de anderen, kreeg ze 
tot loon somtijds maar wat liefde! 
Maar wat liefde!.... O bleeke, 
in duister en kilte verschopte 
Bloeme! zoo van die zon 
alleen éen straaltjen u toeloeg, 
Wat zoudt ge onverwachts 
in glans uitschittren! wat balsems 
Rond u wasemen! Wat 
zoudt ge al die schatten van teêrheid, 
Reeds zoo lang in uw ziele 
verkropt, uitstorten in 't harte 
Van wie eindelijk u 
met wat liefde op uw baan te gemoet trad! 
Welk een hemel ontsloot 
zich daar op eens in uw binnenst, 
Mocht gij 't beleven, dat zij, 
wie vader u hiet met den naam van 

{==9==} {>>pagina-aanduiding<<}

Moeder te noemen, u toch 
eens wezentlijk werd tot een moeder! 
 
Maar, - 't zal haar altoos 
zoo bloedig gedenken: - heur vader 
Lag in zijn doodstrijd; zij, 
met haar zuster Coleta, zij knielden 
Beiden aan 't bed, luid-nokkend 
en de ijslijke stonde verbeidend. 
En daar zocht zijne hand 
nog eens naar de hare; daar hief hij 
Tot zijne gade nog eens 
zijne oogen, en: ‘Arreme Begga!’ 
Snakte hij, ‘vrouw, wees haar 
altoos....’ maar de doodskramp brak hem 
't Woord in de keel; hij rekte 
zich uit, - en Begga was weeze.... 
 
't Scheen of de aarde met hem 
haar wegzonk onder de voeten.... 
Zonder bewustzijn droeg 
men ze buiten. En, toen ze daar weder 

{==10==} {>>pagina-aanduiding<<}

Bijkwam, smeekte haar mond, 
- o God, zoo smartelijk siddrend! - 
Om eenen enkelen kus 
van de lippen der moeder; - maar stokstijf 
Stond des gestorvenen vrouw 
aan heur zijde, en zag haar in de oogen 
Met eenen blik zoo vreemd, 
zoo hard, dat Begga ineenkromp, 
Alsof straalde die blik 
haar plotselings gif in het harte. 
 
En zoo dikwijls nadien 
de verweesde, met angstige hope, 
Op dorst zien naar die vrouw, 
zoo dikwijls ontmoette zij d' eigen 
Zieldoorvlijmenden blik, 
die haar de eigenste huivering aanjoeg. 
 
Liefdrijk zwijgen en dulden, 
zoo waande ze lang, zou allengskens 
Wel om 't moederlijk harte 
die ijskorst weten te ontdooien. 

{==11==} {>>pagina-aanduiding<<}

Ach! hoe ijverig toog 
zij iederen dag aan den arbeid, 
Die haar, telkens verzwaard, 
met knorren en schimpen geboôn werd! 
Hoe vaak wrong ze den krop 
van smart, die haar in de keel zwol, 
Zwijgend naar 't harte terug, 
zelfs dan, als de on vrouwlijke vrouw haar 
't Onuitvoerbre gebood, 
alleen opdat zich het weerloos 
Lam zou verweren, en dus 
weêr stof tot foltering geven. 
Hoe vaak lag ze tot t' halve 
den nacht op 't slapeloos leger, 
Dubbend en denkend of ze ook 
der geduchte, des anderen morgends, 
Soms niet gansch onverwacht 
een bijzonder genoegen kon schenken. 
En dan eindelijk, dacht 
ze 't gevonden, hoe bad ze den hemel, 
Dat hij voor ditmaal toch 
haar pogen zou zeegnen; hoe grees zij 
Dan hare peuluw nat 
van tranen der hope, en droomde, 

{==12==} {>>pagina-aanduiding<<}

Droomde, och arme! dat over 
haar wezen het wezen van moeder 
Neêrboog, en - haar kuste; 
en dat in dien kus er de hardheid 
Zacht op versmolt in den lach, 
waar vader haar placht meê te omhelzen! 
 
Doch, als 't liefdrijk plan 
dan 's ochtends in stilte volvoerd was, 
- Wat ze met angstig gemoed 
naar slechts éen hartelijk woordje 
Trachtte, - dit woord kwam nooit, 
maar in plaats, ja! dikwijls een bitse 
Snauw, omdat - zoo 't hiet - 
al zulk schijnheilig geflikflooi 
Enkel het moederlijk hart 
wou stelen ten koste van andren. 
 
En thans hoopt ze niet meer. 
Zij weet thans, dat haar die vrouwe 
Haat, stiefmoederlijk haat. 
En dien haat, zij voelt hem onzichtbaar, 

{==13==} {>>pagina-aanduiding<<}

Zelfs waar ze alleen is, 
haar omzweven; en groeien, en groeien, 
Tot hij haar leven in 't einde, 
als de gier zijne prooi, zal verslinden. 
 
Nog had ze echter haar zuster. - 
Zij schilden maar pas drie jaren; 
En zij beminden elkaâr, 
als sproten ze uit de eigenste moeder. 
Kinderen, sliepen ze steeds 
in d' arm van elkander; zij deelden 
Trouw haar schuldeloos zoet 
en zuur, hare traantjes en lachjes, 
Ja, tot zelfs hare pop, 
die ze beurtelings reedden en kleedden. 
En, toen later Coleta 
vernam dat de eigenste borst niet 
Beiden gezoogd had, droeg 
ze toch Begga 't eigenste hart toe, 
Wat hare moeder het ook 
van het stiefkind poogde te ontvreemden. 
Ach! zoo vaak, waar de wees, 
wegsmeltend in tranen, den hemel 

{==14==} {>>pagina-aanduiding<<}

Smeekte om toch een einde 
aan heur lijden te stellen, verscheen daar 
Hare Coleta op eens, 
die heimelijk troostende woorden 
Bracht, en de arme vertrapte 
zoo zacht opbeurde, dat ze uitriep: 
‘Dank, o Heere, gij liet 
mij toch nog 't harte dier zuster!’ 
 
En waarom is thans, 
sinds eenige weken, die liefde 
Dus in koelheid verkeerd? 
Waarom in die oogen, te voren 
Altijd stralend van de innigste 
teêrheid, iederen morgend 
Thans iets meer van dien blik, 
waar moeder heur harte zoo ijskoud 
Meê doorvlijmt? waarom.... 
Maar wat toch, Begga, verstijft u 
Plotslings de vingeren, dat 
heel 't leger der klapprende boutjes 
Lam valt, en blijft liggen 
op 't kussen? Wat turen uwe oogen 

{==15==} {>>pagina-aanduiding<<}

Zoo, door 't donker, naar 't huis 
van den Kuiper? - Och neen! het gewone 
Nachtlicht brandt nog niet 
in de kamer van Frans; het is 't maantje, 
Dat op zijn vensterken glimt; 
want, - ziet ge! - 't is Kermis! en jongens 
Flink zooals Frans, zijn steeds 
bij der hand waar vroolijk gedanst wordt. 
Vast nog buiten op 't bal!.... 
Wie weet in wat poezelen arm hij 
Omzwiert! wie, of niet, 
op de eigenste stonde, dat gij hier 
Zit en mijmert aan hem, 
Coleta's oogen zich liefdrijk 
Spiegelen in zijne oogen.... 
wie weet.... Maar, hemel! wat vreeslijk 
Licht gaat Begga daar op! 
Coleta, - draagt die zijn beeltnis 
Ook aanbiddend misschien, 
als een heiligdom, in haar binnenst? 
Heeft die 't heimlijkst geheim 
heurs harten bespied op haar wezen, 
En....? Want ja! als Frans, 
daar beneên in de straat, aan het kuipen, 

{==16==} {>>pagina-aanduiding<<}

 
Luid en lustig zijn lied 
rondschateren doet, wijl zijn dissel, 
Kloppende, kloppende steeds 
in de maat, neêrbonst op de tonne, 
Dan staan dikwijls op eens 
heure handen in 't rusteloos slingren 
Stil, - en keer op keer 
betrapt zij zichzelve, die volle 
Krachtige basstem met 
eenen traan in de oogen beluistrend. 
Of, als de kroeskop, dwars 
door den rook en de knappende gensters, 
Die uit den dreunenden buik 
der tonne opwalmen, omhoog blikt, 
En haar gansch onverwacht 
toelacht met zijn glinstrende tanden, 
Dan wordt ze beurtelings bleek 
en rood, en ze duizelt, alsof haar, 
Met dien betoovrenden lach, 
een straal uit den hemel in 't hart gleed. 
 
Frans! - o, 't werd daarna 
heur zoo dikwijls verteld door heur vader, 

{==17==} {>>pagina-aanduiding<<}

 
Hoe ze, nog zonder bewoud 
van loopen, elkander op straat reeds 
Tegenkropen; en hoe 
elk hunner, als de eenzame dakmusch, 
Treurde, wen de andere hem 
ontbrak. Zoo levendig staat het 
Haar nog immer voor oogen, 
hoe dikwijls hij, uit den winkel, 
Plots op heur angstig geroep 
toeschietend, haar aan de kwajongens, 
Onversaagd als een held, 
met stompen en schoppen ontrukte. 
Frans! - o, wat ook haar geest 
rondzoeke in heur kinderlijk leven, 
Nergens een heldere plek, 
waar zijn vriendelijk beeld niet doorheen speelt! 
 
En soms, ja! wen ze droomende 
poost in den vloeibaren goudglans, 
Die, bij dalender zonne, 
elk blaadjen om 't venster doortintelt; 
Wen hare ziel op den slependen 
zang, die ginds, in dit huisken, 

{==18==} {>>pagina-aanduiding<<}

't Kleintjen in slaap sust, zacht 
meêwiegelt, of plotselings zalig 
Huivert, bij 't malsche geklap 
van kussen op zuigelingswangen; 
Wen ze, der aarde allengs 
ontheven, de hemelen inglijdt 
Der visioenen, en vóor 
hare schemerende oogen 't verschiet der 
Moedervreugden aanschouwt, 
waar englen in stralen van liefde 
Tuimelen om hare knien; - 
dan komt daar immer dat zelfde 
Wezen van Frans onmerkbaar 
tusschen verrijzen, en lacht haar 
Toe, als een vader alleen 
zijne gade en kinderen toelacht. 
 
En, hoe doodelijk 't haar 
ook smart, toch worstelt de onnoozle, 
Om dit liefelijk beeld 
voor goed uit haar ziele te wisschen! 
Want, waarom zou Frans 
op haar zijne zinnen toch zetten? 

{==19==} {>>pagina-aanduiding<<}

Hij, zoo mannelijk schoon, 
zoo gul en vroolijk, dat ieders 
Hart, alwaar hij verschijnt, 
hem als 't ware van zelf te gemoet vliegt; 
Hij, wien zoo menig paar 
schoone oogen, in stad, uit zoo menig 
Treffelijk burregershuis, 
in 't voorbijgaan, smachtende nablikt, 
En die, als eenige zoon, 
komt de oude het hoofd eens te leggen, 
Buiten de kuiperij, 
zes eigene panden moet erven! 
Neen, weg! weg! gij zoete 
herinnering aan het verleden! 
Weg! zielstreelende hoop, 
die haar slechts met droomen komt wiegen, 
Om des te wreeder daarna 
te ontgoochlen!... Voor de arme verstootling 
Is er geen liefde op aarde: 
geen moeder, geen zuster, geen minnaar!... 
 
Doch, daar richt ze zich op, 
en treedt met de lamp naar het hoekje, 

{==20==} {>>pagina-aanduiding<<}

Waar Klein-Broêrken nog immer 
onhoorbaar zacht ligt te sluimren. 
Lang aanschouwt ze verrukt 
dit kopje, waar 't licht als een straalkrans 
Rondspreidt. Dan, op de knien 
neêrzijgende, kust zij 't en fluistert: 
‘Niets, dan die engel!... en toch, 
mijn God!... diens liefde is genoeg nog!’ 




{==21==} {>>pagina-aanduiding<<}

II


't Is of een tooverpaleis 
u werd ontsloten, als ge eensklaps 
Zoo van de donkere straat 
op het bal treedt ‘Onder de linden.’ 
Waar gij de oogen ook wendt, 
't zijn gaslichtzonnen en bogen, 
Flonkerfestoenen, van boom 
tot boom voortslingrend, en duizend- 
Kleurige gloorlantarens, 
omhoog alom in het bronsgroen 
Welfsel der bladeren wagglend 
en wieglend, als vurige vlinders. 
En, in den menschlijken vloed, 
die onder dat tintelend lichtdak 
Af- en aangolft, wat 
een gejoel, wat vreugdegeschater! 
Hoor! daar geeft het orkest 
weêr 't sein tot den wals: en de paren 
Stormen de middelste laan 
bij honderden binnen, en vallen, 

{==22==} {>>pagina-aanduiding<<}

Als in een maalstroom mede- 
gesleept, aan 't zwirlen en zwaaien, 
Horten elkaâr, en storten 
weêr voort, en verschijnen, verdwijnen, 
Altijd sneller, en wilder, 
en woester gezweept in het ronde. 
 
En in de beuken ter linker 
en rechter, aan tafeltjes, zitten 
De oudren van dagen, die 't woelen 
der jeugd met genoeglijken glimlach 
Gâslaan, en in stilte 
hun zoet jonk leven herdenken, 
Of, blij-snappende, elkaâr 
met den schuimenden beker bescheed doen. 
Verder, waar 't licht niet meer 
dan weifelend dringt door het loover, 
Sluipen gelieven voorbij, 
als duistere schimmen, of zoeken 
Dichte priëeltjes, om van 
den vermoeienden dans te verpoozen, 
En soms, ja! bij 't fluistrend 
gepraat gladweg te vergeten, 

{==23==} {>>pagina-aanduiding<<}

 
Hoe daar ginds de muziek 
hen meermaals vruchtloos ten dans riep. 
 
Hebt ge Coleta nog niet 
ontmoet in 't gewriemel? - Daar keert zij 
Van de galop, aan den arm 
haars dansers, terug bij heur moeder. 
Blijft er al hier en daar 
een meisje, door 't fladderend leger 
Der rondzoekende vrijers 
vergeten, bij de oûkens, - Coleta 
Heeft, van toen ze verscheen 
op het bal, geen enkelen dans nog 
Overgeschrikkeld. En toch, 
- zoo als ze daar zit, hoogblozend, 
Stralend, naar 't schijnt, van genot, - 
toch drijft er een wolkje van wrevel 
Langs haar voorhoofd; toch, 
wanneer ze somwijlen, gestolen, 
Ginds, naar den anderen kant 
van den hof blikt, vonkelt er eensklaps 
Als een bliksem van spijt 
in die gitbruine oogen, en loopt er 

{==24==} {>>pagina-aanduiding<<}

Over dit kersrood mondjen 
een vluchtig, maar pijnlijk gesidder. 
En hare moeder, - het is 
of een zelfde gevoel ze bezielde! 
Loerende wandelt haar blik 
steeds overendweêr van Coleta 
Ginds, naar dit ergerlijk plekje, 
en terug naar heur dochter; en telkens 
Gloeit er een toorniger vuur 
in dien rusteloos dwalenden oogslag. 
 
Want, God weet hoe lang! 
is Frans van den Kuiper op 't bal reeds, 
Zwevend van jong naar oud, 
van mooi naar leelijk, en even 
Lustig en los in 't gewoel 
van den dans omzwierend met allen; 
Doch voor geene enkele beurt 
nog heeft hij Coleta genoodigd. 
 
Merkt hij ze dan niet op?... 
Of, hemel! is 't duister vermoeden, 

{==25==} {>>pagina-aanduiding<<}

Dat in haar binnenst verrees, 
tot beschamende waarheid geworden? 
Heeft hij 't bediedenisvolle 
aanlachen en knikken der moeder, 
't Loddelijk lonken en blozen 
der dochter begrepen, en wil hij 
Thans haar eens en vooral 
doen voelen, hoe vruchteloos beider 
Aanval blijft op zijn hart? 
doen voelen, dat de eenige Begga.... 
Doch, neen, neen! Goddank! 
want zie, daar wendt zich de kroeskop 
Plotselings herwaarts, staart 
eene wijle verwonderd, en stort dan, 
Met eenen lach zoo vrank 
en hartelijk, dat hij, als 't ware, 
Uitstraalt om zijn gelaat, 
door volk, en tafels, en stoelen, 
Recht op Coleta los: 
‘Wat!’ roept hij, ‘star onzer buurte, 
‘Valt ge zoo plots uit de lucht, 
dat ik u van den ganschigen avond 
‘Nog niet eens heb ontmoet? 
Wel! wel! dat betaalt ge mij daadlijk 

{==26==} {>>pagina-aanduiding<<}

‘Met mij den dans, waar ginder 
het sein toe weêrklinkt, te vergunnen!’ 
En, al mompelt Coleta, 
die moeilijk haar vreugd kan verbergen, 
Maar het toch voegzaam acht 
hem een pruilerig mondje te toonen, 
Iets van ‘och! zoo vermoeid, 
en zoo laat,’ zachtdwingende legt hij 
't Handeken, dat hij alreeds 
omklemt, op zijn arrem; en beiden 
Huppelen voort naar de laan, 
waar de polka juist aan den gang gaat. 
 
't Moet wel een loodzwaar pak, 
een nare, benauwlijke droom zijn, 
Wat in dit krachtige ‘ha!’ 
der moeder op eens van het hart rijst. 
Met wat blijden triomf 
oogt zij 't wegtrippelend koppel 
Na! hoe wentelt haar blik 
meê om in de onstuimige wieling! 
Hoe volzalig verschuilt 
ze heur glimlachje achter den zakdoek, 

{==27==} {>>pagina-aanduiding<<}

 
Wen ze het paar na den dans 
niet terug ziet keeren, maar nog wat 
In 't halfdonkere loof 
rondwandlen als echte verliefden. 
En - is 't een droom? - of staan 
ginds beiden weêr aan de kadril niet?... 
 
O! 't was dan toch valsch, 
haar vermoeden!... En hoe kan 't anders? 
Frans, zoo'n roos op 't veld, 
zoo'n meid als Coleta voorbijzien, 
Voor dat bleek en treurig 
gezicht van de andre?... Van de andre!... 
Arreme Begga, die t' huis, 
in den eendigen nacht, op uw kussen, 
Als een slaaf in de boei, 
nog steeds zit nedergebogen, 
Wél u! dat ge den blik, 
die dat woord vergezelde, niet opvingt! 
Wél u! want hij had licht 
u 't harte versteend in den boezem. 

{==28==} {>>pagina-aanduiding<<}

En toch waant zich die vrouwe 
verschoonbaar. Er heugt haar een tijd zelfs, 
Dat ze geen zweem van haat 
in heur binnenste voelde voor 't stiefkind. 
Enkel haar man had schuld, 
zoo loog haar geweten, aan alles. 
 
Eender van leeftijd, en 
buurkinderen, waren zij, immer 
Samen, tot maagd en jongling 
gegroeid. Zij minde hem vroeg reeds, 
En hij haar, met een vreedzame 
liefde, die jaren geduldig 
Wachtte, tot hij in staat 
zou zijn om 't brood te verdienen 
Voor 't aanstaande gezin. 
Doch eens rees daar in hun hemel, 
Steeds zoo zonnig en blauw, 
een wolkje, dat langzaam tot onweêr 
Groeide; en de kostbare band, 
door tijd en gewoonte gestrengeld, 

{==29==} {>>pagina-aanduiding<<}

Lag ontbonden. Zij dacht: 
de geliefde zal spoedig berouwvol 
Wel weêrkeeren tot mij! 
En, toen na weinige weken 
Die steeds klimmende hoop 
tot zekerheid scheen te gedijen, 
Hoorde zij eensklaps 't nieuws: 
‘hij gaat met eene andere trouwen!’ 
 
Schrikkelijk trof haar die slag; 
en nooit, dit had ze gezworen, 
Zou ze dien moord, op heur harte 
gepleegd, den ontrouwe vergeven. 
Doch, twee jaar nadien, 
werd hij vader en weeûwenaar tevens. 
Dagelijks moest hij haar venster 
voorbij, als hij toog naar zijn winkel. 
En - hij zag zóo bleek, 
hij wierd zóo mager, dat, ondanks 
Haar steeds bloedend gemoed, 
een ‘och arme!’ haar dikwijls ontsnapte. 
Soms zelfs keek hij haar aan, 
van terzij; maar, hemel! zoo treurig, 

{==30==} {>>pagina-aanduiding<<}

Dat ze er geheel ‘ik weet 
niet hoe’ van wierd aan heur harte. 
Eindlijk, een toeval bracht 
hen bijeen. Hij stamelde, smeekte; 
Zij gaf toe, en aldus 
was 't toch tot een huwlijk gekomen. 
 
't Kindje van 't vorige bed, 
- dat woord, ze verpandde het plechtig, - 
Zou steeds wezen voor haar 
als heur vleesch en bloed. En het zieklijk 
Dochterken werd inderdaad 
zoo zorglijk verpleegd, dat het spoedig 
Weêr opbloeide, en de vader, 
van dankbaarheid schreiende, zegde: 
‘Schonkt gij mijn Begga 't leven 
al niet, toch, vrouw, gij behieldt het!’ 
 
Maar, nu kwam weldra 
ook kleine Coleta; en, schoon zij 
Thans eerst waarlijk begreep, 
wat het zegt zijn kindje, zijn eigen 

{==31==} {>>pagina-aanduiding<<}

Leven te drukken aan 't hart, 
en moeder te heeten, - de moeder 
Kweet steeds even getrouw 
hare plicht opzichtens het stiefkind. 
Enkel, wanneer heur man 
bij avond of morgend de kleintjes 
Zegenend kuste, of soms 
er meê speelde, dan merkte zij meermaals, 
Hoe hij een hartlijker kus 
aan Begga gaf, of Coleta 
Nooit zoo lang op zijn knie 
liet schommlen als 't oudere meisje. 
En dit griefde haar diep. 
Toch wist zij 't gevoel te bedwingen, 
Dat bij dien aanblik telkens 
zoo wrang opwelde in haar boezem; 
En zij omringde het kind, 
dat hij liefhad boven het hare, 
Steeds met de eigenste zorg; 
ja, maakte zich diets, dat het licht niet 
Was dan een zwak bij heur man, 
een treurig herdenken aan alles 
Wat hij doorstond met dit meisjen, 
een gril van 't ouderlijk harte, 

{==32==} {>>pagina-aanduiding<<}

Dat zich 't innigst verkleeft 
aan het kroost, waar men meest meê getobd heeft. 
 
Dan, op een avond, - hij zat 
bij de kachel, en wiegelde Begga, 
Toen al vrij wat groot 
voor dit spel, uit ouder gewoonte, 
Zachtjes in slaap op zijn schoot. 
Zij sluimerde. 't Lied, dat hij neurde, 
Was op zijn lippen onvoelbaar 
tot zwijgen verstorven. Zijne oogen 
Baadden het vlasblond kopje 
der slaapster in stroomen van teêrheid. 
Eindelijk zwol er een traan 
in op, die over zijn wangen 
Langzaam biggelde op 't kind, 
en 't ruischte als muziek uit zijn ziele: 
‘O gij aanbiddelijk beeld 
van uw dierbare, zalige moeder!’ 
 
En dit woord had de vrouw 
onderschept! - Zij verkropte en begroef het 

{==33==} {>>pagina-aanduiding<<}

Diep in heur hart, waar 't zonk 
als een ijsklomp, alles bevriezend, 
Stak, als 't roestende staal 
van een dolk, in de wonde gebroken.... 
‘O gij aanbiddelijk beeld 
van uw dierbare, zalige moeder!...’ 
Ha! 't was dan 't kind niet wat 
hij aanbad in zijn kind! 't was de moeder!... 
Zij, die zijn liefde heur stal, 
en stierf, was dan toch niet gestorven! 
Neen, zij verrees, zij leefde 
in zijn Begga! Dagelijks werd zij 
Onder hare oogen gekust 
door hem, en gekoosd, en geliflaft! 
En die Begga, - zij zou ze 
niet, ja! stiefmoederlijk haten!... 
 
Maar, na menigen dans, 
daar huppelt het jeugdige tweetal 
Weêr naar de moeder terug, 
die hun nog een poosje van rust gunt; 

{==34==} {>>pagina-aanduiding<<}

En, oprijzende, dan 
met een glimlach spreekt tot haar dochter: 
‘Nu, Coleta, mijn kind, 
is 't genoeg, zoo dunkt me, voor heden. 
‘'t Wordt vrij laat; en Frans 
zal ons toestaan....’ - ‘Wat! al vertrekken!’ 
Valt de onstuimige knaap 
thans in; maar de moeder: ‘Wij moeten 
Morgen, of liever van daag! 
al vroeg weêr te been en aan 't werk zijn.’ 
- ‘Wel, dan keert ge toch zoo 
alleen met u beiden niet huiswaarts! 
‘Of waar zouden de naaste 
geburen u anders toe goed zijn?’ 
En, met een koddigen zwaai 
zich plaatsende tusschen de vrouwen, 
Biedt hij 'nen arm aan elk, 
en sjouwt er mede de straat op. 
 
Onder het luchtig gesnap 
van den Kuiper, en 't blijde gevoel, dat 
Dochter en moeder om 't zeerst 
aan zijn zijde het harte doet popplen, 

{==35==} {>>pagina-aanduiding<<}

Is al spoedig de weg, 
die hen scheidt van hun woning, doorloopen; 
En, zelfs eer ze er aan denken, 
bevinden ze zich aan de deure. 
‘Wat! daarboven nog licht?’ 
vraagt Frans opkijkend; ‘zou Begga 
Nog op u wachten?’ - ‘Dat 's niet 
onmogelijk,’ grinnikt de weduw. 
- ‘O, dan moet ik haar nog 
goên avond wenschen, of 'k slaap niet!’ 
En hij boldert, de vrouwen 
vooruit, den donkeren trap op. 
‘Steeds aan den arbeid!’ roept hij, 
en grijpt 't opschrikkende meisje 
Beide heur handen; ‘o! dat 's 
niet wel, als ieder ten dans gaat. 
't Was zoo prettig op 't bal; 
en gij slechts, Begga, ontbraakt er.... 
‘'t Speet me, dat gij er niet waart; 
arm kind, ja, 't speet me!’ En zijn stemme 
Klinkt bij dit zoete ‘arm kind, 
ja, 't speet me!’ zoo diep en zoo teeder, 
Dat hij er zelf, als beschaamd, 
een poosje van stokt. Doch op eenmaal 

{==36==} {>>pagina-aanduiding<<}

Zijn luchthartigen toon 
hervattende: ‘Nu, 't zal uw beurt zijn 
Vast de toekomende maal; 
en onthou het! dan danst ge met niemand, 
Dan met vroolijken Frans, 
uwen ouwen getrouwen! verstaat ge!’ 
En, met een handkus, draait 
hij zich om, en is weder de deur uit. 
 
Niet een woord wordt onder 
de vrouwen gewisseld. - Zij zoeken, 
Als drie beelden, bewogen 
door heimlijke raadren, haar slaapsteê. 
 
‘'t Speet hem dat ik er niet was!’ 
lispt Begga, vóor hare sponde 
Weenende nedergeknield; 
‘stil, o mijn harte! zij stil toch!’ 
- ‘'t Speet hem dat zij er niet was!’ 
grijnst, ginds in den donkre, Coleta, 

{==37==} {>>pagina-aanduiding<<}

Wijl ze 't verstikkende keurs 
losrukt van haar zwoegenden boezem. 
- ‘'t Speet hem dat zij er niet was!’ 
knarstandt op heur kamer de moeder, 
En balt dreigend de vuist: 
‘O! nu is het tijd om te handlen!’ 





{==38==} {>>pagina-aanduiding<<}

III


‘Frans, mijn jongen!’ zoo klinkt 
opbeurend de stemme des Kuipers, 
Daar hij zijn schootsvel traag 
losknoopt en achter de deur hangt; 
‘'t Werk op den winkel is af; 
het is vroeg nog; schiet uwen jas aan, 
‘En ga drink nog een pint 
met de maats van den ‘Edelen Kruisboog.’ 
‘Daar 's van daag op de doelen 
een hesp, zoo 'k hoorde, te winnen. 
‘Toe! ding mede! dat zal 
uwe zinnen een beetje verzetten.’ 
En Frans, die met den kop 
in de hand op de kim van een poensel 
Ligt en droomt, gaat zwijgend 
naar binnen, verwisselt van kleêren, 
En sluipt, enkel een dof 
‘goên-avond’ momplend, den huize uit. 

{==39==} {>>pagina-aanduiding<<}

Maar, waarom toch schuift 
de gemoedelijke oude zijn wollen 
Topmuts op 't grijs hoofd 
zoo bedenkelijk overendweder, 
Daar hij, op de onderdeure 
geleund, zijnen zoon droef naoogt? 
Wat was ter waereld bekwaam 
om den knaap, die vroeger, als zonlicht, 
Blijheid straalde om zich heen, 
op eens tot den droomer te maken, 
Die zich ginder zoo loom 
voortsleept langshenen de huizen? 
Straat bij straat reeds heeft 
hij doorslenterd; en immer nog hangt hem 
't Hoofd op de borst, en staren 
zijne oogen beweegloos ten gronde. 
Daar komt hij aan de Poort, 
stapt over de bruggen, en - zie toch, 
Frans, hoe 't opene veld 
u vroo- en vriendelijk toelacht! 
Hoe 't schuinsvallende licht 
der wijkende najaarszonne 
't Westen met luister vervult 
en vonkelt door 't gelende loover! 

{==40==} {>>pagina-aanduiding<<}

Hoor, hoe de vogelen hier 
en ginds nog een hartelijk deuntje 
Gorglen, als dankten ze God 
voor dien laten, genoeglijken herfstdag! 
Maar Frans hoort noch ziet; 
hij doolt, in zichzelven verzonken, 
Altijd verder, en kuiert 
ten leste 't beschaduwde pad in, 
Dat naar de herberg leidt, 
waar ‘de Edele Kruisboog’ uithangt. 
Reeds onderscheidt hij 't geraas 
en geschater der jolige makkers; 
Reeds, voortschrijdende nevens 
de tuinhaag, hoort hij 't geknars der 
Boogpees, 't snerpende snorren 
des pijls, die trillend in 't wit bijt, 
En onmiddlijk daarop 
't hoogschallende ‘roos!’ van den doelknaap; 
Reeds legt hij op de klink 
van het hekken den aarzlenden vinger; 
‘Maar,’ zoo vraagt hij op eens 
zichzelven, ‘wat wil ik daar binnen? 
‘Mij blootgeven aan 't spotten 
der makkers? of onder onstuimig 

{==41==} {>>pagina-aanduiding<<}

‘Tieren en drinken den angel 
der smart in mijn binnenst verstompen? 
‘Neen!’ - En hij spoedt weêr voort, 
langs 't huis en achter den tuin om, 
Dwars door 't stoppelig veld, 
tot waar, van stroomenden goudgloor 
Gansch doortinteld, een bosch 
zijne statige lanen hem opent. 
Doelloos dwaalt hij een wijl 
nog onder de beuken. Maar alles 
Schijnt hem geheimenisvol 
nu tegen te fluisteren: ‘Jongling! 
Schrei uwe smart hier uit, 
in dien tempel van ernst en vrede; 
Schrei aan de borst der natuur; 
zij, de eeuwig-gelaten, zal troosten.’ 
En, als verstond hij die stem, 
Frans laat op een knoestigen wortel 
Traag zich neêr, overdekt 
zich 't gelaat met beide zijn handen, 
En nat zwijgend het mos 
aan zijn voet met bittere tranen. 

{==42==} {>>pagina-aanduiding<<}

 
Arreme jongen!... En pas 
acht dagen te voren nog scheen hem 
't Leven zoo zalig! 't Verleên 
was hem slechts éen keten van vreugde; 
En het toekomende, - maar 
éen woordeken diende er gesproken, 
Dacht hij, om gansch zijn bestaan 
tot een hemel op aarde te maken.... 
Wat toch had er een heil, 
zoo onwrikbaar, plotslings vergruizeld? 
 
Jaarlijks was het in 't huis 
van den Kuiper, den vierden October, 
Volop feest; want vader 
en zoon, die d'eigensten voornaam 
Droegen, herdachten alsdan 
hunnen heilgen patroon Franciscus. 
En die dubble besteek 
viel juist dees jaar op een zondag. 
Reeds drie dagen vooraf 
had Frans, in de keuken, de dienstmeid, 

{==43==} {>>pagina-aanduiding<<}

De oude Kato, die, sedert 
heur brave bazin bij den Heer was, 
Oppermachtig geheel 
't huishouden beredderde, heimlijk 
Opgezocht, en gevraagd 
of ze al eens had gedacht aan het naamfeest. 
En zij, uit de schapraai 
heuren almanak langende, had hem 
Triomfeerend getoond, 
hoe Sint Franciscus daarin stond 
Van hare eigene hand 
met twee rooi kruiskens geteekend. 
Voorts had Frans heur nog wèl 
op 't harte gedrukt, dat het noenmaal 
Enkel bestaan mocht uit 
wat vader het meest naar zijn tand was; 
En voor 't laatst had hij haar 
‘den besteek’ overhandigd: een zilvren 
Tabaksdoos, die zij stil 
in vaders servet moest verbergen. 
Geen half uur naderhand, 
was de Kuiper, al even vertrouwlijk 
Bij Kato in de keuken 
verschenen, met de eigenste boodschap, 

{==44==} {>>pagina-aanduiding<<}

En overhandigde haar 
eene gouden horlogieketting, 
‘Franses besteek,’ dien zij stil 
in dezes servet moest verbergen. 
Dan, op den plechtigen dag, 
in den morgend, trokken zij samen, 
Zoon en vader, op hun 
paaschbeste gekleed, naar de hoogmis, 
Schepten een luchtje daarna, 
en keerden, wat over den middag, 
Huiswaarts, elk in den waan 
dat de andre niet dacht aan het naamfeest. 
Doch zoodra ze, den hoek 
van de straat omkeerende, ontwaarden 
Hoe Kato aan de deur 
op den uitkijk stond, overglanste 
De eigenste glimlach beider 
gelaat; want beiden bediedde 
Zulks naar heimlijk akkoord: 
kom binnen; 't is alles in regel! 
En nu, als zij te gaâr, 
met koddigen ernst op de lip zich 
Bijtende, waren getreden 
in 't kamerken achter den winkel; 

{==45==} {>>pagina-aanduiding<<}

Als zij zagen hoe daar 
twee stoelen hen wachtten, met bloemen 
Sierlijk omkranst, twee ruikers 
op tafel, en, midden van deze, 
Een reuzachtige toert, 
waarop, in suikeren letters, 
Tweemaal de hartlijke wensch: 
‘Lang leve Franciscus!’ hun toeblonk; 
Als zij vooral, weêrzijds, 
meesmuilend, zich hunne servetten 
Wezen, en die ontplooiden, 
en zagen hoe ieder den andren 
Wèl had bedacht, en hem schonk 
juist wat hij het heimelijkst wenschte, 
Dan viel vader en zoon 
elkaâr luidjuublend in de armen, 
Wijl Kato bij de deur, 
handklappende, schokte van 't lachen. 
 
Och! wat zaten ze daar 
met hun tweeën genoeglijk aan tafel, 
't Maal, hun gediend door Kato, 
zich latende smaken als klokspijs, 

{==46==} {>>pagina-aanduiding<<}

En het besproeiend met glas 
bij glas van den deugdlijken ‘rooien,’ 
Die niet op werd gehaald 
dan bij naamfeest, kermis of hoogtijd. 
Wat weêrklonk er somwijlen, 
door 't vriendlijk gekeuvel, een ronde, 
Hartlijke lach, - ja! dat 
heel 't kamerken, 't welk uit den winkel 
Enkel zijn licht kreeg langs 
eene raam van looden kozijnen, 
Telkens, als 't ware, daarbij 
volstroomde van zonnig getintel. 
 
Doch thans heerschte er een poos 
van zwijgen. - Kato, die zoo smaaklijk 
Meê van de toert had gesmuld, 
en op beider gezondheid gedronken, 
Stond in haar keukentje, druk 
aan 't wasschen van borden en schotels. 
Frans had nog eene flesch 
ontkurkt; en de Kuiper, zijn pijpken, 
(Vast al het derde of het vierde!) 
uit de glimmende tabaksdooze 

{==47==} {>>pagina-aanduiding<<}

 
Stoppende, knikte, zoo 't scheen, 
stil tegen zijne eigen gepeinzen. 
Dan, tot klinken zijn glas 
optillende: ‘Vader!’ zoo schertste 
Frans, ‘zie! wat het ook zij, 
waarom ge zoo heimelijk meesmuilt, 
'k Drink er een teug op, daar!’ 
En de oude, met vlugge beweging 
Tegenklinkende: ‘Top! 
jandorie! dat gaadt me!’ en hij golsde 
't Glas in een enkelen slok, 
met blij tongklappen, naar binnen. 
 
En weêr was 't of hun lach 
licht sprankelen deed in het ronde. 
 
‘Maar,’ zoo vraagde nu Frans, 
toen de vroolijke bui wat bedaarde; 
‘Zeg me toch eens, waarop 
was die lekkere dronk?’ En de Kuiper, 
Met groote oogen hem koddig- 
verbaasd aankijkende: ‘Deugniet! 

{==48==} {>>pagina-aanduiding<<}

Heb-de dan dwars door mijn vest 
mij niet in 't harte gelezen?’ 
- ‘Ik! och neen! doch, vader, 
er lichtte uit uw vriendelijke oogen 
Zoo'n plezierig gedacht, 
dat...’ - ‘Zie-de't! hij had het geraden 
Zoo'n plezierig gedacht! 
ja, jongen, dat was het, plezierig!... 
Luister: wij waren, zoo docht me, 
een heel jaar ouder, en vierden 
Weder den dag van Sint 
Franciscus. Maar, kun-de't gelooven? 
't Zag er in dees vertrek 
nog prettiger uit, dan op heden! 
Ja, wij zaten als thans, 
vlak over elkander aan tafel; 
Maar, hier, tusschen ons in, 
wie denkt-de wel dat er nog meer zat?’ 
- ‘Onze Kato!’ - ‘Och foei! 
't was al een ander figuurken! 
Zoo iets jeugdigs en malsch, 
dat u heimelijk soms in de knie neep; 
Dat mij ‘vaaierken’ noemde, 
en u ‘lief ventje’... wat blieft u, 

{==49==} {>>pagina-aanduiding<<}

‘Frans!’ - En, wijl hij zijn pijp 
aanvuurde met gulzige teugen. 
Loerde hij schalksch van terzij, 
door de rookwolk heen, naar den jongling. 
 
Maar Frans schaterde 't uit, 
en trommelde een marsch op de tafel. 
 
Dan, voor zijn wezen den walm 
wegblazende, vatte de vader 
Weder het woord: ‘Ja, vrienden 
en buren die plegen te zeggen: 
't Is in de Kuiper zijn huis 
altoos van leve de vreugde; 
't Lacht en zingt er, dag in 
dag uit, van 's morgends tot 's avonds. 
En zij hebben gelijk! 
ik laat aan mijn hart het niet komen! 
Maar toch, vind-de niet, Frans, 
dat het heel wat beter zou wezen, 
Als er zoo'n vrouwken in huis, 
lijk het zonneken, vriendlijk en koestrend, 

{==50==} {>>pagina-aanduiding<<}

 
Ging en kwam; en, gaande 
en komende, soms u 'nen malschen 
Kus gaf?... En, zeg, jongen! 
ge zijt toch ook nu geen knaap meer, 
Heb-de er nog nooit aan gedacht 
om dat kostelijk vrouwken te zoeken?’ 
Waarop Frans: ‘Och ja.... 
maar....’ - ‘Maar! wat valt hier te maren? 
'k Word ik dagelijks een 
dag ouder; en 'k wil, bij den drommel! 
Mijn kleinkinderen zien! 
ik wil ze, dáar, vóor, op den winkel, 
Midden van tobben en vaten 
zien knikkren en bikklen; en 'k zal ze, 
's Avonds, achter de stoof, 
op mijn knie doen paerdeken rijden!... 
Wat! zoo'n kaerel als gij, 
dat maart, dat moet zich verzinnen!... 
Seemenis God! wel, jongen, 
ge hebt maar te fluiten: de besten 
Bidden geknield, om de bruid 
bij Frans van den Kuiper te worden!’ 

{==51==} {>>pagina-aanduiding<<}

Doch Frans, die hem op eens 
met ernstigen blik in 't gelaat keek: 
‘Nu dan, vader, vermits 
ge er aan houdt, dat ik spoedig een keus doe, 
Weet, die keus is gedaan, 
sinds lang. Alleenig, ik twijfel, 
Of hij wel heel ende gansch 
ook de uwe zal wezen; want zij, die 'k 
Liefheb, ja! van toen 
ik nog 't woord liefhebben niet kende, 
Zij, voor wie ik mijn goed 
en bloed, mijn alles wou geven, 
Kan geenen anderen schat 
aanbrengen, dan enkel zichzelve. 
Al wat een engel op aarde 
ten toon zou spreiden aan deugden, 
Heeft ze; - maar vergt ge niet soms 
eenen anderen bruidschat, vader?’ 
En, met listigen lach 
oprijzende, wijl hij den vinger 
Richtte naar de overzijde 
der straat, vroeg de oude: ‘Die engel, 
Zeg, Frans, nestelt hij dáar 
niet op 't derde verdiep, en is de eerste 

{==52==} {>>pagina-aanduiding<<}

Letter, waarmede zijn naam 
op aarde gespeld wordt, niet... Begga?’ 
 
Frans sprong, bevend van hoop 
en angst, nu ook van zijn stoel op, 
Poogde te spreken, maar stokte, 
en boog op den schouder zijns vaders 
Zwijgend het voorhoofd neêr. 
Maar de oude, den krachtigen kroeskop 
Zacht-opbeurende, sprak 
met blijdschapstralenden oogslag: 
‘Frans! zet nevens uw Begga 
een koningsdochter, uw keus blijft 
Nòg mijn keus!... Kom, lang me 
mijn jas en mijn hoed! 'k wil het ijzer 
Smeden als 't heet is; ik loop naar 
de weduw hierover. Het huwlijk 
Is al geklonken, me dunkt! 
Jandorie! wat slot voor zoo'n feestdag!’ 
En, nog vóor dat Frans 
opschrok uit zijn stomme verbazing, 
Was hij den huize al uit, 
en de straat al over, en spoedde 

{==53==} {>>pagina-aanduiding<<}

Luchtig den trap op, naar 
het verdiep, dat de weduw bewoonde. 
 
Juist was deze maar met 
Klein-Broêrken alleen in de kamer, 
Toen daar een luid ‘geen belet?’ 
weêrklonk op 't portaaltje, en zich tevens 
't Rood en vriendlijk gelaat 
van den Kuiper vertoonde in de deurspleet. 
't Gaf haar gelijk eenen schok 
hem te zien; want ja! zij gevoelde 't 
Aan 't fel kloppende hart: 
die bracht een gewichtige boodschap. 
Licht wel een huwelijksvraag!... 
Maar wie zou 't gelden van beiden? 
Hare Coleta, of 
wel de andere? - Dadelijk echter 
Smoorde zij in haar gemoed 
die ontroering; en, wijl ze haar zoontje 
Zachtjes ter deure uit dreef, 
en hiet wat beneên te gaan spelen, 
Voer ze den Kuiper, gemaakt 
glimlachende en nijgende, tegen: 

{==54==} {>>pagina-aanduiding<<}

‘Wel! kom binnen, gebuur, 
kom binnen, en zet u! - Wat engel 
Heb ik toch de eer, het genoegen 
te danken, dat gij ons bezoek brengt?’ 
Waarop de oude, zich traag 
op een stoel neêrvlijende: ‘Buurvrouw, 
Even als mij is het u 
voorzeker al dikwijls gebleken, 
Dat onze kindren elkaâr 
voortreffelijk kunnen verdragen. 
Nu, ge moet weten, wij vierden 
van daag ons beider patroonfeest, 
Frans en ik; en, zoo 
al keuvelende, onder het leêgen 
Van eene lekkere flesch, 
had ik stillekens aan het gesprek op 
't Stuk van trouwen gebracht. 
Zie; Frans, mijn jongen! zoo zei ik....’ 
En daar volgde nu heel 
het verslag der gehoudene tweespraak, 
Met dit bondige slot: 
‘Dus, buurvrouw, kwam ik ten uwent, 
Om voor mijn eenigen zoon 
u de hand uwer dochter te vragen.’ 
     

{==55==} {>>pagina-aanduiding<<}

Met haar gesuikerdste lachjes 
en knikjes aanhoorde de weduw 
's Kuipers verhaal; en, toen 
hij gedaan had: ‘warelijk, buurman,’ 
Fleemde ze, ‘'t is van u 
en uw zoon, opzichtens geringe 
‘Lieden als wij, eene eer, 
een.... zie! 'k zoek vruchteloos woorden, 
Om u te zeggen, hoe zeer 
mij die aanvraag treft, en Coleta 
Zal, ik verzeker het u....’ 
- ‘Wat zegt ge? Coleta?... neen, Begga!’ 
Stotterde de oude verbaasd. 
En zij, met de onnoozelste tronie: 
‘Ah! 't was Begga, die 
ge bedoeldet!... Gij zeidet “uw dochter;” 
En, daar Begga niet langer 
bij ons woont, dacht ik natuurlijk....’ 
- ‘Wat! woont Begga niet langer 
bij u? en waar dan verbleef ze?’ 
- ‘Tusschen dit meisken en ons 
is alle betrekking verbroken.’ 

{==56==} {>>pagina-aanduiding<<}

- ‘God in den hemel! En dat 
waarom, waarom toch, gebuurvrouw?’ 
Doch, als wilde 't bescheed 
haar niet van 't harte, de weduw 
Fronste de wenkbrauw, zette 
een bedenkelijk mondjen, en blikte 
Dus, hoofdschuddend en stom, 
den bedremmelden Kuiper in de oogen. 
 
Die sprong eindelijk recht 
van zijn stoel; en, 't wijf bij den schouder 
Grijpende, beet hij haar toe: 
Maar, vrouwmensch! geef me dan antwoord!’ 
 
Eerst nog haalde ze een tip 
van haar voorschoot op, om zich 't aanschijn 
Meê te bedekken; en toen, 
luidnokkende: ‘O God! dat een moeder 
Zóo met eigenen mond 
van haar kind moet schande verkonden!... 
Maar gij, treffelijk man 
met huizen en erven, gij vraagt mij 

{==57==} {>>pagina-aanduiding<<}

Voor uwen eenigen zoon 
een doodarm meisken ten huwlijk; 
'k Ben, hoe 't moederlijk hart 
moog bloeden bij zulke bekentnis, 
U de verklaring verplicht: 
dit meisken is zijner onwaardig!... 
Luister! - De factores 
in kant, voor welke wij werken, 
Is u zeker bekend, 
en licht ook Albert haar zoon wel. 
Nu, het gebeurde wel soms, 
dat de eene of andere boodschap 
Dezen ten onzent aan huis 
deed komen. Al spoedig bemerkte ik, 
Dat hij zoo tamelijk hield 
van gepraat en gejok met de meisjes, 
En dat de oudste vooral 
hem boeide. Ik maande haar zachtjes 
Tot omzichtigheid aan 
met die jonkheid; maar in mijzelve 
Dacht ik: zedig en stil, 
zooals ik ze immer gekend heb, 
Ligt er voor haar wel vast 
geen gevaar in wat argloos gesnater.... 

{==58==} {>>pagina-aanduiding<<}

Ach! waarom toch was ik 
zoo blind!... Dra moest ik berispen, 
Haar afzonderen, wen 
hij verscheen; doch vruchteloos!... 'k Smeekte, 
Dreigde, bezwoer haar bij 
de gedachtnis heurs zaligen vaders; 
Al te vergeefs! te vergeefs!... 
Dan, eindelijk, 't kwam zóo verre, 
Dat ik in huis 't schandaal 
niet meer mocht dulden: ik eischte, 
Dat ze afbrake met hem, 
of met ons: - zij betrok eene kamer! 
En.... dàt is er geworden 
van Begga!... Zwijg, zoo het zijn kan, 
't Ergste voor Frans!... Zij was 
maar mijn stiefkind; doch als mijn eigen 
Vleesch en bloed heb ik steeds 
haar bemind, haar mijn dochter geheeten.... 
O wat is het toch wreed, 
zóo'n schande voor zóo veel liefde!’ 
En, op nieuw heur gelaat 
in den voorschoot bergende, zonk zij 
Neêr op een stoel, en snikte, 
om harten van steen te bewegen. 
     

{==59==} {>>pagina-aanduiding<<}

Toen hij beneên in de straat 
stond, vraagde de Kuiper zichzelven: 
‘Liegt dit wijf, of spreekt 
zij de waarheid?... Arreme jongen! 
Wat een slag voor zijn hart!... 
Maar toch, 'k wil alles hem zeggen! 
Is het dan zoo: welnu, 
de verachting smore zijn liefde! 
Is het zoo niet: dan komt 
hij zelf ras achter de waarheid.’ 
 
En, zooals hij besloot, 
had de vader gehandeld. Hij deelde, 
Schoon niet in eens, toch gansch 
en geheel, den verplettrenden uitslag 
Van zijn bezoek bij Begga's 
moeder den jongeling mede. 
Hoe die daar zat en hoorde, 
en toch niet begreep; en, vernietigd, 
Waande, 't was alles een droom, 
en jammrend den grijzaard aan 't hart zonk, 

{==60==} {>>pagina-aanduiding<<}

Wie, wie maalt het tafreel 
van zulk eene grondlooze smarte! 
't Was of hij plotselings van 
zichzelf en zijn vroolijke leven 
Los werd gescheurd door onzichtbare 
handen, en nedergesmeten 
In eene waereld, waar niets 
in hem meer leefde, dan enkel 
't Foltrend gevoel van verbrijzeld 
geluk en ondraaglijken twijfel. 
 
Reeds eene week is er sinds 
dien droevigen avond verstreken, 
En nog schijnt hun geen straaltje 
van licht in het raadselig duister. 
Heimelijk hebben ze alom 
wel naricht over het meisje 
Trachten te winnen; maar ach! 
niets is hun ter ooren gekomen, 
Dan dat ze achter de Vest 
op een vlieringkamerken huishoudt. 

{==61==} {>>pagina-aanduiding<<}

Zoo al 't overige eens 
niet ware dan logen en laster!... 
 
‘Neen! 't kàn anders niet zijn!’ 
dus klinkt het op eens door het loover, 
Onder den beuk, waar Frans 
is gezeten; terwijl hij van 't mosbed 
Oprijst, en, door zijn tranen 
verlicht, weêr flink om zich heenblikt. 
‘Zulk een engel als zij, 
uit zijn hemel van kuischheid en onschuld 
Eensklaps vallen.... neen! neen! 
't ìs niet dan laster en logen!... 
‘Maar, 'k wil zelve tot haar, 
en heur zeggen ik minde u, Begga! 
Op onzen naamdag kwam 
u vader ten huwelijk vragen; 
Doch van uw moeder vernam hij.... 
En ja! ik zie het van hier reeds, 
Hoe éen woord van uw mond 
het gebouw van den laster tot gruis slaat! 
Voort! 'k wil daadlijk tot haar!’ 
En hij loopt, hij vliegt naar de stad weêr. 

{==62==} {>>pagina-aanduiding<<}

Reeds is hij binnen de poort, 
reeds wipt hij het straatje aan de Vest in, 
Reeds ontwaart hij het huis, 
waar zij woont; - maar plotselings staat hij 
Pal als een steen: die man, 
die daar uittreedt? - God! het is Albert! 





{==63==} {>>pagina-aanduiding<<}

IV


De avond valt op de stad, 
als een lijkwâ, huiveringwekkend, 
Kil-motregenend neêr. 
Geen windeken roert er; en, straalde 
Niet in de diepte der straat, 
flets-weemlend, de gas door het mistfloers; 
Zwol en verstierf het gedommel 
der stad niet bij poozen, gij waandet 
Onder dit baarkleed slaapt 
hier alles den sluimer der dooden. 
 
Doch, als een roepstem uit 
de onpeilbare diepte daarboven, 
Valt er op eens eene klok 
aan 't luiden. Er volgt eene tweede, 
Dan eene derde; en, plots 
losbarstend uit alle de torens, 
Klinkt en klangelt het, bomt 
en bonst, als rolde er een onweêr 

{==64==} {>>pagina-aanduiding<<}

Vol hartscheurend geklag 
en gejammer door 't daavrende donker. 
 
't Zielen-octaaf gaat in; 
het is heden de tweede November: 
Plechtige dag, waarop 
der geloovigen schaar in gebede 
Liefdrijk hunner gedenkt, 
die togen ten eeuwigen leven. 
 
Zie! op het plein met het hooge 
geboomte, dat zich bij de Domkerk 
Uitstrekt, hoe van al 
de aanpalende straten de menigt 
Toestroomt, om, als een meer 
van spraakloos vlottende schimmen, 
In 't wijdgapend portaal 
zich te dompelen en te verdwijnen. 
 
Vol is de kerk, en het lof 
vangt aan. - O statige tempel! 

{==65==} {>>pagina-aanduiding<<}

Waar eene moeder als kind 
ons leidde, en den Eeuwig-Verborgen', 
Wiens ontzaglijken naam 
't heelal nauw stamelt, ons ‘Vader’ 
Leerde te noemen, wie kan 
uwen drempel als man weêr betreden, 
Zonder dat gansch zijne ziel 
wordt van heilige siddring bevangen? 
Ja! want hoe in die ziele 
ook, onder de waatren des twijfels, 
't Zoet, eenvoudig geloove 
des kinds wegbrokkelende inviel, 
Hoe op zijn lippen de vlam 
des gebeds ook smoorde in ontkenning; 
Toch, toch ademt hij telkens 
op nieuw, in den geur uwer wanden, 
Al de geheimenis in, 
waar zijn kindsheid zoo zalig bij droomde. 
't Is als knikten de beelden 
der Heiligen, de oude bekenden. 
Weêr met het goud-omwemelde 
hoofd uit hun nissen hem tegen; 
't Is als wiegden er daar 
weêr engelen onder die bogen, 

{==66==} {>>pagina-aanduiding<<}

Op eenen stroom van harpen- 
getokkel en hemelsche liedren; 
't Is als werd hem een zerk 
van 't harte gewenteld, en ruischte 
Heel 't blankvleugelig heer 
van heilige en zoete legenden, 
Zoo godvruchtig aanhoord 
bij den haard, en zoo lange vergeten, 
Eensklaps levend en frisch 
weêr op in dit harte; het is hem 
Of hij weêr kind werd, en hoopte, 
en geloofde als een kind; - en, bewustloos, 
Vouwt hij de handen, gedenkt 
zijner moeder, en lispt: ‘Onze Vader!’ 
 
't Lof vangt aan. - Op het choor, 
voor den zwartomsluierden autaar, 
Tusschen 't getintel der licht- 
flambeeuwen en 't walmen des wierooks, 
Rijst, in de handen des priesters, 
de stralende en flonkrende goudzon 
Van 't Sacrament plechtstatig 
omhoog, en zegent de schare, 

{==67==} {>>pagina-aanduiding<<}

 
Die, van den choortrap tot 
in de diepte der scheemrende beuken, 
Buigt, als onder den wind 
van onzichtbaar wuivende wieken. 
 
En, vóor d' altaar, laat 
nu de priester zich neêr op de knieën, 
Roerloos, als 't beeld des Gebeds, 
in de zwaar-goudlakene choorkap. 
 
't Orgel verheft zijne stem 
op 't hoogzaal. - Reusachtige zanger! 
Is 't het gevoel, dat daaronder 
die duizenden harten zoo angstvol 
Drukt en benauwt, de aanraking 
van 't eindlooze en eeuwige, wat gij 
Dronkt in uw koperen borst, 
en weêr uitstort in uwe akkoorden? 
Hoor! hoe zijn lied zich sleept 
en ontrolt als een wolk van geheimnis; 
Hoe het den tempel vervult 
met nacht en ontzetting; en, altijd 

{==68==} {>>pagina-aanduiding<<}

Zwellend, zijn daavrende ruimte 
alomme nog schijnt te verruimen! 
Zie! in het licht, dat zoo 
spookachtig langs hunne voeten 
Waggelt en opkruipt, groeien, 
als 't ware, de zuilen, en beuren 
Altijd hooger en hooger 
de scheemrende welfsels de lucht in. 
‘De profundis!’ weêrgalmt het; 
en ijskoud waait door het kerkschip 
Van daarboven gelijk 
een adem uit andere sferen, 
Waar een leger van geesten, 
ontelbaar als het gebladert, 
Dat door 't woud in den herfstwind 
dwarrelt, op neder komt strijken; 
En, voor de ooren des vleesches 
onvatbaar, doch voor de ziele 
Als een verwijderd gegrol 
van stortende wateren, dreunt het: 
‘Hoort gij, menschen! de stemme, 
die roept uit de donkere diepte?... 
Wij zijn dooden; en toch 
wij zijn, wij leven, wij lijden.... 

{==69==} {>>pagina-aanduiding<<}

Eeuwig is 't leven. De wiege 
is een graf, en het graf eene wiege. 
Smart is het zijn in den vleesche, 
en weedom in 't rijk van de dooden. 
‘Broeders! gedenkt toch, gedenkt 
wie u roept uit de donkere diepte!’ 
Dan weêr, als maanlichtglans, 
invallend door stapels van wolken, 
Lost uit het sombere choor 
zich bij wijlen eene eenzame stem op. 
Hier is 't een moeder: ‘Hebt dank, 
mijne kinderen, dat ge in gebeden 
Liefdrijk mijns herdenkt! 
Ja, 'k hoor u, ik ben aan uw zijde. 
Ja, al kondet gij moeder 
vergeten, zij blijft u bewaken; 
Want als het lamplicht, eeuwiglijk 
barnende, ginds voor den autaar, 
Zoo is liefde der moeder: 
geen adem des doods die haar uitbluscht.’ 
Daar is 't een stemmeken, als 
kristal zoo helder: ‘O moeder! 
Waarom blijft ge toch steeds 
zoo troosteloos weenen om 't kindje, 

{==70==} {>>pagina-aanduiding<<}

Dat, met de melk uwer borst 
op de lippen, tot engeltjen insliep? 
Weet ge dan niet, hoe de Heer 
geene hoogere gunst kan verleenen, 
Dan in het onschuldskleed 
dus blank en zalig te ontslapen? 
Kent gij het leven van wee, 
dat uw lieveling wachtte? en gevoelt gij 
Niet, dat hij immer uw ziel 
nog streelend en troostend omfladdert?’ 
Ginds is 't een klagen, gelijk 
van den nachtwind tusschen de dennen: 
‘O mijn bruidegom! zijt ge 
dan toch de geliefde vergeten, 
Dat ge zoo lange, zoo lange 
uitblijft op de trouwlooze waereld? 
't Is op de velden des doods 
zoo koud, zoo eendig! o kom toch! 
Of, dat ten minste een zoet 
“ik min u!” mij arme verkwikke!’ 
En dan weder het choor 
van stenen en jammeren: ‘Menschen! 
Broeders! gedenkt toch, gedenkt 
wie u roept uit de donkere diepte!’ 
     

{==71==} {>>pagina-aanduiding<<}

Huivering is op de schare, 
alsof ze in iederen aâmteug 
Doodsmaak proefde. - En het is 
niet enkel dit plechtig gedenken 
Van de overledenen, wat 
in die knielende menigte de eenen 
Dus met vertwij tienden angst 
doet staren in 't ijdel, wijl de andren, 
Hoorbaar nokkend, den vloer 
van den tempel met tranen besproeien. 
Neen! elk bracht met zich 
zijnen rouw of verschrikking ter kerke. 
 
Want de Verdelger, dien God 
onverwacht soms daagt uit den afgrond, 
Om, in zijn zondigen trots, 
aan den mensch zijnen niet te herinnren; 
't Spook, dat als bliksemend gif 
door 's aardbols aderen rondsluipt, 
En waar 't peistert, zijn spoor 
afteekent met stapels van lijken: 

{==72==} {>>pagina-aanduiding<<}

 
De ijslijke Cholera streek 
op de stad, doodzaaiende, neder! 
 
En die weenenden zijn 
de ontelbren, wien 't monster geliefden 
Wreed ontscheurde; die angstvol 
starenden, zij, die zich vragen: 
Dronk ik zijn pestwalm met 
dees teug mijns adems in 't hart niet? 
 
Doch ginds, naast dien pilaar, 
dit meisje, als een roereloos standbeeld, 
Knielende, deelt die ook 
in de ontzetting, waar allen van huivren? 
Zie, in den lichtgloor, dien, 
van den ijzeren blaker, de roetkaars 
Uitstraalt onder de kap 
van heur mantel, dit vaalbleek wezen! 
Is 't niet, als hoolde de stroom 
heurer altoos bigglende tranen 
Reeds die wangen op voorhand 
uit tot een smartlijk geraamte, 

{==73==} {>>pagina-aanduiding<<}

Waar de verlosser, de Dood, 
nog alleenig een lachje zal spreiden? 
Hoor, hoe 't schokt en scheurt 
daarbinnen van 't snikken, terwijl 't haar 
Fluistrend den lippen ontrolt: 
‘O geest mijns zaligen vaders! 
Zie toch neêr op uw kind, 
uwe arme, verpletterde Begga!... 
Alles verlaat en verstoot me: 
och! maak toch, maak dat de Heere 
Deernis hebbe met mij.... 
Zie, over de stad is de Ziekte; 
Elk roept sidderend: spaar 
mij, God, van den geesel! - en, vader! 
Ik, ik smeek u, laat hem 
mij treffen!... opdat ik van de aarde 
Weg moog vliegen tot u, 
en uitweene aan uwen boezem!’ 
 
Arme, beklaaglijke weeze!... 
En wat toch is heur weêrvaren, 
Dat ze in de ruste van 't graf 
slechts uitkomst vindt aan heur jammer? 
  

{==74==} {>>pagina-aanduiding<<}

Haar stiefmoeder had, korts 
na Kennis, zekeren morgend, 
Onder een stortvloed van 
aantijgingen, waar ze nog zelfs niet 
Eenmaal den zin van begreep, 
haar schandig gejaagd uit heur woning. 
Gansch ontzind van dien slag, 
had Begga, in stomme vertwijfling, 
Uren gedwaald door de stad. 
Doch eindelijk stortte 't bewustzijn, 
Dat de verplettrende haat 
dier vrouwe niet langer haar drukte, 
Wederom moed en kracht 
in heur harte: zij huurde eene kamer, 
En ging dadelijk naar 
't facteurshuis arrebeid vragen. 
Meer dan vriendelijk werd 
ze er ontvangen door Albert: ‘Wel zeker 
Hebben wij werk voor u, 
lief kind!’ zoo loeg hij haar tegen; 
‘En, naardien ge voortaan, 
zoo ge zegt, voor uzelve wilt zorgen, 

{==75==} {>>pagina-aanduiding<<}

Zal u een voorschot licht 
niet onwelkom zijn.’ En hij drukte 
Haar, met een heimelijk neepjen, 
een goudstuk tusschen de vingren. 
Stil eenen dankbaren traan 
afwisschende, en hemelschen zegen 
Roepende op 's jongelings hoofd, 
die zoo kiesch haren nood te gemoet kwam, 
Zette zij zonder verwijl 
zich aan d' arbeid, die haar vertrouwd werd, 
Om hem ter factorij 
des te eerder voltooid te bestellen. 
Maar, drie dagen nadien, 
kwam Albert reeds aan heur kamer 
Zelf aankloppen. Hij wou, 
zoo hiet het, eens zien of het kantstuk 
Goed van der hand ging. En 
dit bevreemde en ontroerde haar. Echter, 
Daar hij in 't ouderlijk huis 
dus ook wel soms in 't voorbijgaan 
Eventjes aanliep, bande 
ze ontroering en vrees uit haar ziele. 
Dan, na 't eerste bezoek 
kwam spoedig een tweede en een derde; 

{==76==} {>>pagina-aanduiding<<}

En nu bleek het haar, dat 
het heure eer was, die hij belaagde. 
Vol verontwaardiging wees 
zij hem af. Hij fleemde, beloofde 
Weelde en pracht, ja! nam 
tot schaamtloos geweld zijnen toevlucht; 
En, als hij eindelijk zag, 
dat iedere poging vergeefsch was: 
‘Nu dan, leef van uw deugd!’ 
grijnslachte hij; ‘maar geenen steek meer 
Werkt ge voor ons; en gedenk, 
gij hoeft van mijn hand een getuigschrift, 
Wilt ge bij wie het ook zij 
in de stad patronen bekomen.’ 
Weken verliepen voor haar 
sindsdien in klimmende ellende.... 
Zij heeft honger! de huur 
van heur kamerken, gistren vervallen, 
Bleef onbetaald!... waarheen?... 
wat doen?... O, beklaaglijke weeze!... 
 
Doch reeds sterven de laatste 
akkoorden des orgels, daarboven, 

{==77==} {>>pagina-aanduiding<<}

Traag in de welfselen weg. 
Het geruisch der vertrekkende menigt 
Stommelt nog onder 't portaal 
eene pooze; en het ledige kerkschip 
Wordt als een graf, vol heilige 
stilte en balsmende geuren. 
 
Enkel nog Begga zit 
altoos op 't eigenste plekje 
Roerloos nedergeknield. - 
Ontwaart ze dan niet hoe daar ginder 
De altaarlichten, het een 
na 't andere, worden gebluscht, en 
Zwijgende duisternis haar 
in tastbare wolken omwemelt? 
 
Maar, daar rinkelt op eens, 
uit de diepte des donkeren zijbeuks 
't Schelle geklank eener bel. 
Een priester, gevolgd van zijn koster, 
Treedt, in 't witte roket, 
met de gouden ciborie te voorschijn, 

{==78==} {>>pagina-aanduiding<<}

En stapt, links en rechts 
begeleid van flambeeuwen, de kerk door. 
 
Begga rijst van heur bank, 
en volgt de berechting naar buiten. 
 
Straat bij straat doorwandelt 
de stoet, weêrszijden de huizen 
Met fantastischen glans 
door den walmenden nevel bestralend. 
Altijd klingelt de bel, 
en doet in iedere woning 
Licht aan venster of deur 
opdagen, waar knielende schimmen 
Zich bij zegenen, en met 
een stil ‘Onze Vader’ den kranke, 
Welken der stervenden brood 
door den priester gebracht wordt, gedenken. 
 
Begga volgt nog steeds, 
als een spook langs de moddrige straten 

{==79==} {>>pagina-aanduiding<<}

Voorwaartsslierende. Niets, 
zoo schijnt het, bemerkt ze, noch vóor zich, 
Noch aan heur zijde. Alleen, 
met verglaasde, onbewegelijke oogen, 
Staart ze op 't eigenste punt 
in 't peilloos donker, als werd ze 
Door een onzichtbaren geest 
slaapwandelend medegetogen. 
 
Eindlijk, de stoet houdt stil, 
in een kronklende straat, bij een huizing, 
Wier trapgevel zich flauw 
uitlost in den rossen flambeeuwgloed. 
't Volk uit de buurt snelt toe, 
wijl de priester de gouden ciborie 
Zegenend opheft, en 
met den koster verdwijnt in de huisdeur. 
‘Zeg! wie wordt er bediend?’ 
zoo fluistert eene angstige stemme. 
‘Wel,’ dus luidt het bescheed, 
‘'t is de weduw van boven haar dochter. 
Kent ge ze niet? zoo'n zwarte: 
Coleta.’ - ‘En is 't van de Ziekte?’ 

{==80==} {>>pagina-aanduiding<<}

- ‘Vast van de Ziekte!... en ja, 
och arme! het jongsken, haar broêrken 
Ook al ligt....’ Doch een gil 
klinkt eensklaps snijdend de straat door, 
Wijl zich een donkere schim 
loswoelt uit den hoop, en in huis dringt. 
 
Begga was 't, die het woord 
‘van de Ziekte’ en ‘broêrken’ gehoord had. 
 
En daar vliegt ze den trap 
op, stort in de kamer, en - recht naar 
't Kribbeken, waar Klein-Broêrken 
haar juichend in de arremkens strengelt. 
 
Maar, van het ziekbed, waar 
ze bij knielde, met hangende haren, 
Plots rechtspringende, steekt 
haar de stiefmoêr dreigend de vuist toe: 
‘Weg, gij slang! uit mijn huis!’ 
zoo brult ze. En het jongetje klampt zich 

{==81==} {>>pagina-aanduiding<<}

Spartlend aan Begga's hals, 
wijl 't jammert: ‘mijn Begga! niet weggaan!’ 
En zij, woedender nog: 
‘Hieruit! hieruit!’ en, van achter 
Grijpt ze de maagd bij de schouders, 
en rukt, en slingert, en sleurt haar, 
Tot ze, bezwijmende, rolt, 
met het knaapjen aan 't hart, voor haar voeten. 
 
Doch, wat nagelt de razende 
op eens als vast aan den bodem? 
Zie! daar heft zich de grijze, 
eerwaerdige priester verschriklijk 
Op, en, over haar hoofd 
't Sacrament uitstekende: ‘Vrouwe!’ 
Dondert hij, ‘bij dien God, 
die uw stervende dochter versterkte, 
Wee u, die uit het huis, 
waar de Dood komt, liefde durft bannen!’ 
 
En, als trof met dit ‘wee’ 
haar de bliksem des hemels, zij wankelt, 

{==82==} {>>pagina-aanduiding<<}

Slaat zich de hand op 't hart, 
en ploft stuiptrekkend ten gronde. 
 
Gisteren avond werd 
Coleta ten grave gedragen.... 
't Jongsken herstelde, en zit, 
Goddank! in zijn stoeltje al te spelen.... 
Doch nu is het de beurte 
der moeder! De onzichtbare Geesel 
Sloeg met een enkelen slag 
haar neêr op het bed, van het doodzweet 
Harer geliefde nog klam.... 
Zij sluimert; of haar de Verdelger, 
Eer hij zijn taak volbrengt, 
nog eventjes adem liet scheppen. 
Begga week van haar sponde 
geen oogwenk. Heimelijk fluistert 
Daar in haar binnenst een stemme: 
‘Geneest ze na zulke beproeving, 

{==83==} {>>pagina-aanduiding<<}

Dan zal 't stiefkind, - thans, 
eilaas! hare eenige dochter! - 
Licht in 't moederlijk hart 
wel een plaatsken bekomen!’ En hoopvol 
Blikt ze de sluimerende aan, 
niet merkende, dat op dit loodblauw 
Wezen de ontbinding des grafs 
alreede is begonnen, niet hoorend, 
Dat dit gereutel, zoo scherp, 
zoo kort uit haar gorgel zich scheurend, 
D' ijslijken arbeid verkondt, 
die den geest losmaakt van den vleesche. 
 
Eindelijk siddert de veege 
uit den slaap. Flauw dwalen hare oogen 
Rond, en vallen op 't kind 
bij de tafel. Met kreunend gejammer 
Steekt zij er de armen naar uit. 
En Begga brengt haar het jongsken, 
Helpt haar de zeegnende hand 
op zijn hoofdeken leggen; en snikkend 
Laat ze op de knieën zich neêr, 
als bad ze om haar deel in dien zegen. 

{==84==} {>>pagina-aanduiding<<}

Doch, het gelaat naar den muur 
afwendend, en 't bergend in 't laken, 
Steent in vertwijfling de kranke: 
‘Den Kuiper!... ach! zend om den Kuiper!’ 
 
Dra komt deze met Frans 
bij het ziekbed. ‘Vrouwe,’ zoo spreekt hij, 
‘Zie, hier sta ik, bereid 
tot uw dienst. Wat vraagt of belast gij?’ 
En zij, zich bij die stem 
overeind optillend in 't leger: 
‘Dank, dat gij kwaamt op den roep 
eener diep misdadige!... Hoort mij! 
Want mijne stonde genaakt.... 
Ik haatte dit meisjen.... ik heb haar 
Schandig belasterd voor u 
en voor anderen.... Englen des hemels 
Zijn niet reiner dan zij, 
dit zweer ik, bij Hem, die mij tuchtigt!... 
En thans, braven.... en gij.... 
die ik niet meer dochter durf heeten, 
Gaat, en laat mij alleen.... 
met den Dood, en mijn wrekenden Rechter.... 

{==85==} {>>pagina-aanduiding<<}

Voor wat ik u misdeed 
zal nauwelijks de eeuwige foltring....’ 
Doch met een kus sluit Begga 
heur lippen: ‘De Heere vergeve u, 
Moeder, gelijk uw kind 
u vergaf!’ dus nokt ze. - En de moeder 
Zakt, van heur arm ondersteund, 
weêr traag op de peuluw. Er schemert 
Iets als een lach om haar mond; 
een traan ontrolt haar gebroken 
Oogen; zij stuiptrekt, snakt 
nog eens.... en heur strijd is gestreden. 
 
Roerloos zitten een wijl 
nog allen geknield bij de sponde.... 
Dan richt de oude zich op, 
spreidt over de doode het laken, 
Tilt Klein-Broêrke uit zijn stoeltje 
in Begga's armen, en leidt haar 
Met heuren kostbaren last, 
zachtdwingende, buiten de kamer. 
     

{==86==} {>>pagina-aanduiding<<}

‘Vriend, waar voert ge mij heen?’ 
dus fluistert ze, wen haar de straatlucht 
Frisch om het aanzicht waait. 
En daar strengelt ter linker en rechter 
Vader en zoon haar zachtjes 
een arm om de lende; en, terwijl zij 
Tusschen hen beiden zich voelt 
meêtroonen naar de andere zijde, 
Klinkt het als hemelmuziek 
haar in 't oor: ‘Ons huis wordt het uwe! 
Kind, hier wacht, zoo ge wilt, 
u een leven van vrede en van liefde!’ 


1868.









{==87==} {>>pagina-aanduiding<<}

Maerlant.


{==88==} {>>pagina-aanduiding<<}


{==89==} {>>pagina-aanduiding<<}

Maerlant


Uitgesproken bij de onthulling van des dichters standbeeld te Damme den 9den september 1860.

I


Wie is daar ginds, bij 't ongemeten 
En tintlend zeevlak, op de kruin 
Van Vlaandrens ruig-bewassen duin, 
Alleen en peinzend neêrgezeten? 
Zooals hij, onbewogen, daar, 
Omgloord van 't laatste straalgewemel 
Der ondergaande zon, scherp afsteekt op den hemel, 
Gelijkt hij wel een beeld van manlijk' ernst, niet waar? 
En op dat schoon, dat droomziek wezen, 
Heenkijkende uit de bruine, eng-passende kapoets, 
Wat staat daarop een diepte, een volheid des gemoeds, 
Een kracht van geest en ziel te lezen! 
 
Wie is hij? - 't Visschersvolk, dat barvoets door de baar 
Langsheen het lage strand voorbijtrekt, wijst elkaâr 

{==90==} {>>pagina-aanduiding<<}

 
Van ver den droomer, wijl 't vol eerbied fluistert: ‘Ginder 
Zit Jacob weêr, de groote Vinder, 
Bij wien elk avond, zoo men zegt, een engel daalt, 
Als 't eerste stargeglim op 't wijde zeevlak straalt.’ 
 
't Is Jacob, bijgenaamd van Maerlant. - Doch wat ligt er 
U voor een smartfloers op het jong gelaat, o Dichter? 
Wat fronst ge dus den wenkbrauwboog 
Op 't pijnlijk-starend valkenoog, 
Wijl alle golfjes, goudgekuifd, blij-babblend dansen, 
Wijl heel de hemel bloost en gloeit van vreugdeglansen, 
Wijl alles zingt en juicht, beneden en omhoog? 
 
Wiegt op het rozig dons der wolkjes, aan de kimme 
Weêr de betooverende schimme 
Der Zeeuwsche meermin, die uw liefde wreed verstiet? 
Is 't de blauwoogige, sneeuwblanke, goudgelokte, 
Die aan uw hart zoo menig lied, 
En aan uw oog, eilaas! zoo meengen traan ontlokte, 
Is 't Gotila, die ge in 't verschiet 
Weêr voor uw ziele rijzen ziet; 
En draagt ze, koud als 't hart dier zee, voor uwe minne, 
Steeds fierlijk te uwaart hare kinne? 
Maar langzaam wordt van zijn gelaat 

{==91==} {>>pagina-aanduiding<<}

De wolk der treurnis weggetogen; 
Een wonder vuur ontschiet zijne oogen: 
Hij rijst; en, hoor! halfluide laat 
Hij zijnen lippen 
't Geheim ontglippen 
Van wat daar binnen in zijn boezem ommegaat. 
 
‘Ja, thans bevroed ik d' ernst van 't leven!... 
Niet, om in kouden schitterpraal 
Voor 't oog des volks daarheen te zweven, 
Maar om den geesten licht, den harten gloed te geven, 
Vlocht God om 's dichters kruin een hemelzonnestraal. 
 
‘Wat was toch mijn bestaan tot heden? Hier en ginder 
Te fladdren, als de dartle vlinder, 
Voldaan, als hij zijn kleurenpracht 
Ten toon mag spreiden, waar een blijde zonne lacht. 
Wat wrocht ik? - Ja, ik zong van Troja's koene helden; 
Van 's grooten Alexanders faam; 
En waar het Dietsche volk die jeesten hoort vermelden, 
Daar roemt liet luide Jacobs naam. 
Maar, wat is roem! - Eilaas! een nutloos dwaallichtgloren; 
Een harpklank, liefelijk voor de ooren; 
Maar die, zoo ras hij werd geboren. 

{==92==} {>>pagina-aanduiding<<}

Vergallemt op der winden aâm. 
 
‘Lang waande ik, 't hoogste heil is minnen; 
En hoe ik minde? zie! meer dan een jaar vervloog, 
Sinds ik het tooverbeeld van haar, die mij bedroog, 
Losscheurde uit mijne ziel en zinnen; 
En toch, als onverwachts heur naam 
Nog soms op mijnen mond komt zweven, 
Dan krimpt mijn hart van pijn nog saam, 
En 'k voel als koû des doods door al mijne aadren beven. 
Hoe ik haar minde! - stomme zee, 
Gij weet het, gij, die alle dagen, 
Wen ik mijn hart uitweenen kwam op uwe reê, 
Uw klaagtoon mengdet in mijn klagen, 
Als hadt ge deernis met mijn wee. 
 
‘O God, wat was ik blind tot heden! 
'k Heb slechts geweend om eigen smart, 
Ik heb alleen mijzelf aanbeden, 
Mijn afgod was mijn eigen hart. 
Maar in dien tranenstroom, zoo lang en laf vergoten, 
Is ook de blindheid mijner ziele weggevloten. 
In 't vuur gelouterd voor altijd, 

{==93==} {>>pagina-aanduiding<<}

 
Heb ik 't versmachtend kleed der zelfzucht uitgeschoten, 
En liefdrijk mijn gemoed ontsloten 
Voor al wat in zijn harden strijd 
Om waarheid, deugd en recht het arme menschdom lijdt. 
 
‘Ja, allen moet de dichter leven, 
Zichzelven niet! - Wat daar 't gemoed 
Der menigte met duister streven 
Doorwoelt, hij moet het wedergeven, 
Volschapen, en bezield van zijnen hartegloed. 
Ja, allen geest de bron der wetenschap doen vloeien; 
Elk hart voor eigenwaarde en plichtbesef ontgloeien; 
Den goeden steun zijn, den verdoolden gids en baak; 
Den dwingland in zijn vuist het juk des dwangs verbreken; 
Den onderdrukte troost en moed in 't harte spreken; 
Alom gelijkheid, vrijheid, broederliefde preêken, 
Dat is des dichters grootsche taak! 
Genoeg, voorwaar, met al de dwaze beuzlarijen, 
In 't valsche Walsche brein geteeld, 
Genoeg met boerde en minnarijen 
Van ridders, nooit verzaad van strijen, 
't Naar waarheid dorstend volk in laffen slaap gestreeld! 

{==94==} {>>pagina-aanduiding<<}

 
‘Als 't noodorkaan is losgebroken, 
En zich in tastbren nacht op d' Oceaan ontrolt; 
Als 't schip, bestookt van duizend spoken, 
Door 't wilde golfgebriesch onthutst daarhenen holt; 
Wie, onder 't bootsvolk, denkt dan nog aan de ijdle sproken, 
Waarmeê de tijd wordt omgebracht, 
Zoo lang op 't blauwe vlak hen kalmte tegenlacht? 
 
‘En, over 't menschdom, dat op d' oceaan der tijden 
Zacht door Gods aâm gestuwd, ter zaligheid moest glijden, 
Hoor, hoe de storm der boosheid woedt! 
Zie, wat ellende alom, wat tastbren nacht van zonde! 
Als kwam de doemsdag, waar de Apostel van verkondde, 
Op vleugelen der wraak verdelgend aangespoed! 
 
‘Toen onder Adams kroost de zoete peis en minne, 
Bij 't bouwen van den grond, soms week uit den gezinne, 
Werd hij, wiens trouw en deugd met heller luister glom, 
Door zijne broeders uitgelezen, 
Om over de andren Heer en Middelaar te wezen: 
En zoo ontstond er Adeldom. 
 
Gerechte God, waarin ontaardde 
Dit vaderlijk gezag van trouw en deugd op aarde! 

{==95==} {>>pagina-aanduiding<<}

 
Wat, wat is adel in dees tijd? 
Zie, op de bergen, in de vlakten, wijd en zijd 
Verrijzen hooge, sombre sloten, 
Gevaarten, louter rots, uit d' afgrond als ontsproten. 
Een wezen huist in elk, met ijzer gansch bedekt, 
Dat over al wat leeft of niet en leeft in 't ronde 
Den arrem oppermachtig strekt; 
Dat van al 't zweet des volks met onverzaadbren monde 
De vrucht verslindt; dat dorst naar goud heeft t' allen stonde, 
En goud zelfs uit de misdaad trekt. 
 
‘En, tusschen alle die kasteelen, 
Wat eindloos worstlen en krakeelen, 
Wat eeuwge wraak- en moordtooneelen, 
Waarbij de helle juicht, de hemel weent en gruwt; 
Zie, zie, hoe elk dier sombre wallen 
Bij beurte hare duizendtallen 
Van wapenknechten en vasallen, 
In rammlend staal gedost, uit de open poorte spuwt; 
Zie, hoe die joelende, moordâmende kohorten 
Hier op eens vijands burcht verdelgend nederstorten, 
Daar, in het slagveld, plettrend op elkander horten, 
En waden door het bloed; en, met den rooden glans 
Van brandend dorp bij dorp het werk dat zij verrichten, 

{==96==} {>>pagina-aanduiding<<}

 
In 't aanschijn van den God, die vrede bracht, verlichten: 
En wie dus t' allen kant ramp en ellende stichten, 
Die noemt men edellieden thans! 
 
‘Op hunne schilden en banieren 
Prijkt, ja, de leeuw en de adelaar; 
Doch, schouwt ge hun in 't harte, daar 
Zijn 't wolven en oneedle gieren: 
Laf voor hun meerderen, verradersch voor elkaâr, 
En zonder deernis of erbarmen 
Het bloed vergietend van verwonneling of armen. 
 
‘Dat is nu de adel: deugd en trouwe zijn ontaard 
In de oppermacht van ruw geweld: de wet is 't zwaard. 
 
‘O Christi Kerke, zon van waarheid, 
Die 's waerelds nacht verlicht met eeuwge hemelklaarheid; 
Liefde- en genadebron, waar Adams zondig zaad, 
Verdierlijkt onder 't dier, op nieuw werd in verengeld; 
Onzichtbre keten, die door 't hart der aarde gaat, 
En ze aan den troon der Godheid strengelt: 
 
‘Rein, maagdlijk-rein, als verschgevallen sneeuw, niet waar? 
Moet hij van hart en zinnen wezen, 

{==97==} {>>pagina-aanduiding<<}

 
Die tot uw dienaar uitgelezen, 
Gezalfd wordt tot uw offeraar. 
Een bloemhof moet hij zijn van deugden, die in 't ronde 
Op alles hemelgeur verspreidt; 
Een vat, omgloord van heiligheid; 
De arts, die op alle zielewonde 
Den zoeten liefdebalsem leit; 
Des armen toeverlaat, de troost van al wat schreit, 
En 't voorbeeld bovenal, het voorbeeld, dat van zonde 
De zwakken afschrikt, en de goeden t' allen stonde 
Bevestigt in den weg, die hemelwaarts geleidt. 
 
‘En zijn ze dat, zij, in wier handen 
Gij uwe kindren hebt vertrouwd, 
O Christi Kerk? - Eilaas! met angst en weemoed schouwt 
Gij rond, - en voelt de schaamte u op het voorhoofd branden. 
 
‘Hoe menig herder, die de zielenkudde hoedt 
Betaald met Jezus heilig bloed, 
Is slechts een wreede wolf van binnen; 
Hoe menig, die niet is bedacht 
Om 't schaap, maar enkel om de vacht, 
Waaruit hij schatten mag gewinnen; 
Hoe velen, door de Kerk gesteld, 

{==98==} {>>pagina-aanduiding<<}

 
Om trouwe werkers voor des hemels oogst te wezen, 
Die in Gods wijngaard zich de vetste druiven lezen, 
Om niets bekommerd dan om geld! 
Ja, schat op schatten saam te hoopen, 
Dat is hun werk; en zelfs - o God, hoe ziet Gij 't aan? - 
Geen schuld der zonde wordt voortaan 
In beden uitgewischt, noch rouwend zielsgetraan; 
Geld kan vergeving, geld kan 't bloed van Jezus koopen, 
Geld doet den hemel opengaan! 
 
‘O Christus, naakt aan 't kruis gestorven, 
En gij, zijn trouwe Apostelschaar, 
Die over de aard hebt rondgezworven, 
Niets willend, dat uw eigen waar: 
Zijn zij uw volgren, die onwaarden, 
Met korten rok en breede zwaarden, 
Rondhuppelende op hooge paarden, 
En zich in trots en overmoed 
Vet mestend op der Kerken goed? 
Zijn zij uw volgren, die, verzonken 
In ontucht, schaamtloos t' allen kant, 
Als wilden zij er mede pronken, 
De vrucht vertoonen hunner schand? 
Zijn zij uw volgren, die, ofschoon ze in weelde baden, 

{==99==} {>>pagina-aanduiding<<}

En daaglijks zich volop verzaden 
Aan tafels kwistig overladen 
Van d' uitgezochtsten overvloed, 
Toch Godes beste vrienden, de armen, 
Met naakte leên en ijle darmen, 
Om brand en voedsel laten kermen, 
En hun van binnen bij den gloed, 
Toeroepen: ‘Voort, gij hondsch gebroed! 
 
O schande, o jammer, o ellende! 
Wat toch gewordt er op het ende 
Van deze maatschappij, o God! 
Het hoofd is dronken, 't hart verrot, 
En de ijzren slavenboei omknelt heur lamme lende.... 
 
Ja, want schoon Jezus' leer op aard 
Den slaaf zijn ketens kwam ontrukken, 
En 't menschdom éen gezin van broederen verklaart, 
Steeds blijft op 't arme volk het juk der slaven drukken. 
Slaaf is de dorper, vastgeboeid 
Aan d' akker, dien zijn zweet besproeit; 
Gelijk de ploegos, dien hij voortdrijft door de voren, 
Gelijk de boom, die naast zijn aarden hutje groeit, 
Blijft hij den heere, wien hij leeft en zwoegt, behooren; 

{==100==} {>>pagina-aanduiding<<}

En 't heilloos zaad, uit hem geboren, 
Erft slavernij in 't bloed, dat hun in de aadren vloeit. 
 
Maar toch, reeds bloost en glanst ter kimmen 
De dageraad, die dezen nacht 
Verdrijven moet met al zijn schimmen; 
Toch, - slaven, juicht! - in volle pracht 
Gaat straks de zon der vrijheid klimmen. 
 
Hoor, in de vlakte, daar beneên, 
Dit bruisen van de stad: dit razen, raatlen, schallen, 
Gerol van wagens, klokgeklangel, hamerknallen, 
En zangen, galmend blij door al 't gedommel heen; 
Zie, op de haven, al dat bont gewoel, dat leven 
Van mannen, saamgestroomd uit ieder waereldoord; 
Zie, als een blanke vlucht van zwanen, voortgedreven 
Door Godes aâm, van oost en west, van zuid en noord, 
Op 't groene zeeveld al die schepen nader zweven, 
Met ton bij tonne schats aan boord! 
 
Dat is de zonne, die verrijst in heldre blijheid, 
De hoop der toekomst, de herboren maatschappij, 
De volksontslaving door den arbeid in de vrijheid, 
Het koningschap der Burgerij! 

{==101==} {>>pagina-aanduiding<<}

Der Burgerij, ja, hoort de krone: 
Want zij is onbevlekt van schande, zij alleen. 
Maar, eer zij klimt ten waereldtrone, 
Wat strijd nog met haarzelve, en alles om haar heen! 
 
Wel mag zij fier den schedel beuren, 
Zich steunende op de kostbre Keuren, 
Gewonnen met haar beste bloed; 
Wel baadt ze in al de pracht en weelde, 
Die nijverheid en handel teelde, 
In altijd wassend' overvloed: 
Maar, als zij somtijds, moê van zingenot en luister, 
Naar edeler genoegen tracht, 
En rondtast in haarzelve, en rustloos zich betracht, 
Wat ruwheid in haar hart, in haren geest wat duister, 
O God, wat bare ziele-nacht! 
 
Wie zal de koesterende stralen 
Van zielsveredeling en wetenschap doen dalen 
Tot op den grond der maatschappij? 
Reeds heeft ze zich, met bloed en arbeid, lijfsontslaving 
Gekocht: wie, wie ontsteekt haar 't licht nu der beschaving 
En maakt als 't lijf de ziele vrij? 

{==102==} {>>pagina-aanduiding<<}

 
Eilaas! het godlijk woord, waarin de Heer aan de aarde 
Zijne eeuwge waarheid en Zichzelven openbaarde, 
Ruischt als een ijle wind voorbij der volken geest; 
Al wat de menschheid van der wijzen lippen hooren, 
Al wat de wetenschap ooit nuttigs op mocht sporen, 
Wat steeds voor allen in zijn vollen glans moest gloren, 
Ligt voor de menigte verloren, 
Is haar of 't nimmer waar geweest! 
 
Welaan! met onverschrokken handen 
Uit vunze monnikcel en sombre kloosterwanden 
De kennis aan het licht gerukt! 
De lijkwâ van 't Latijn, waarin zij onbewogen 
Den slaap der dooden slaapt, gescheurd voor aller oogen, 
En, met het losse kleed van 't vloeiend Dietsch omtogen, 
De Maagd aan 't hart des volks gedrukt! 
 
Dát zij de roeping van den Dichter 
In dezen hachelijken tijd! 
Een waarheidzaaier worde hij, een maatschapstichter, 
Steeds bouwende aan het goede, en met het kwade in strijd. 
Dát zij de take van mijn leven! 
En ja, - ik wil haar zonder beven 

{==103==} {>>pagina-aanduiding<<}

Opladen, Heere, in al haar pletterend gewicht.... 
Bezwijk ik onder 't moedig streven, 
'k Heb andren 't voorbeeld toch gegeven.... 
En thans - de fakkel en het strijdzwaard kloek geheven: 
God helpe mij, het worde licht!’ 




{==104==} {>>pagina-aanduiding<<}

II


Zoo sprak hij in zijn kracht. - Ruim vijftig volle jaren 
Zijn sinds hem over 't hoofd gevaren, 
In stâgen arbeid, in onafgebroken strijd. 
Zijn taak is af; thans gaat hij rusten voor altijd. 
 
Daar ligt hij op de veege sponde, 
Die hij sinds maanden niet verlaat, 
Slechts wachtend dat de zaalge stonde, 
Waarop hem God zal wenken, slaat. 
Reeds is er op die wezenstrekken, 
- Wasgeel bij 't zilverwitte haar, - 
Niets van het aardsche meer te ontdekken; 
En, zoo het niet bij wijlen waar 
Alsof zijn boezem nog van leven werd bewogen, 
Gij zwoert, die halfgelokene oogen 
Zijn van de nevelen des grafe reeds overtogen, 
En worden reeds het licht der eeuwigheid gewaar. 
Twee mannen staan bij hem. De een, reeds vergrijsd, maar schrander 
En vastberaden: een gelaat, 
Waarvan de heugnis nooit ontgaat 

{==105==} {>>pagina-aanduiding<<}

Aan wie het eens aanschouwde; - de ander, 
Een leeuw in volle kracht; een, die zelfs niet verstaat, 
Dat daar een afstand liggen kan van wil tot daad. 
 
Weêrskanten 't leger staan ze, in sprakelooze smarte, 
En drukken elk een hand des lijders zich aan 't harte. 
Dan eindlijk, met een stem, die half in tranen smoort, 
Neemt de oudere van beiden 't woord: 
 
‘Geen hope meer! 't heeft uitgeblonken, 
Het helderst licht van Vlaanderland! 
Koud en gevoelloos reeds is de onvermoeibre hand, 
Die ons zoo lang het brood des geestes heeft geschonken.... 
Ja, 'k weet het, Jacob, 'k weet het: moê 
Van 't wicht der jaren, zat van 't strijden, 
Maar bovenal verplet door naamloos zielelijden, 
Staakt gij den dood sinds lang uwe armen smeekend toe. 
Doch, als gij zalig rust in d'eeuwgen vreê des Heeren, 
Wie zal, als gij, 's volks hart tot waar- en wijsheid keeren, 
Wie daaglijks zijnen schat van kennissen vermeeren, 
Hem 't goede en nuttige beminnen doen en eeren, 
En 't kwade geeslen met uw scherpe hekelroê?... 
Hoe grootsch, hoe heerlijk is de take, 
Die gij vervuld hebt hier beneên!... 

{==106==} {>>pagina-aanduiding<<}

 
Zie, - veertig jaar is 't haast geleên, 
Maar, of 't van gistren waar, gedenkt mij nog die wake, 
Op 't Brugsche Weverspand, alwaar ik, jongeling, 
Meê der Naturen bloem met vader hooren ging. 
O! treffend was 't om aan te schouwen, 
Hoe meesters en gezellen daar, 
Beweegloos, d'adem ingehouen, 
Te luistren zaten bij malkaâr. 
Want, wat ze hier aanhooren zouen 
En was geen logenlijk verhaal,. 
Geene avonture meer van Karel of den Graal; 
Hier werd hun 't grootsch tafreel ontvouwen 
Van al de wondren, die de hand des Heeren wrocht: 
Van wat daar leeft op aarde, of omzwerft door de locht, 
Of plast en dartelt in de golven, 
Of groeit en bloeit, of diep in de aarde ligt bedolven. 
En ja, dan hoorde ik menig keer, 
Bij 't huiswaartstrekken, in het duister, 
Naast mij het diep-ontroerd gefluister: 
‘Thans, dat uw schepping ons vertoond werd in haar luister, 
Bevroed ik eerst hoe groot en goed gij zijt, o Heer!’ 
 
‘Nog was 't hem niet genoeg, dat, als met duizend monden, 
De wondren der natuur den volke God verkondden; 

{==107==} {>>pagina-aanduiding<<}

 
De Heer moest in zijn eigen woord 
Tot allen spreken, en van allen zijn gehoord. 
En, zonder 't wraakgeschrei noch de vervolging te achten, 
Waarmeê vermomde haat en dweepzucht op hem wachtten, 
Trad hij elk burgershuisgezin, 
Gods tolk en prediker van deugd en christenmin, 
Met zijn berijmden Bijbel in.’ 
 
- ‘O, spreekt de jongre thans, nog staat het mij voor oogen, 
Hoe gansch het Dietsche volk hem aan de lippen hing, 
Zoo dikwijls hij in losse en zwierge dialogen 
Met zijn getrouwen vriend Martijn aan 't kouten ging. 
Hier was 't de bron der min, haar zoetheid en haar smarten, 
Waarvan hij 't spoor zocht tot in 't heimlijkst diep des harten; 
Daar, stout in 't ongeschapen licht 
Op vleuglen van den geest gerezen, 
Schoof hij de sluiers weg van 't ondoorgrondlijk Wezen, 
Waar de engel voor bezwijmt, en in aanbiddend vreezen 
Zich vallen laat op 't aangezicht; 
Of wel, bij d'aanblik van der boozen trots, in woede 
Losbarstend, vatte hij zijn felle zweep ter hand, 
En liet haar, klemmend tot den bloede, 
Den rug doorstriemen der onwaarden, die de schand 
Van Kerke zijn en Adelstand. 

{==108==} {>>pagina-aanduiding<<}

En bij 't meêdoogenloos kastijden, 
Hoe menig woord, dat zacht 's volks ziele binnengleed, 
Gelijk een wijnteug haar verkwikkend in haar lijden; 
Hoe menig, dat er gloeiend heet 
In nederzonk, - en smeult, om, na verloop van tijden, 
- Wen 't wrekend uur des rechts ook voor het volk zal slaan, - 
Verschriklijk daaruit op te gaan! 
 
‘Dan eindlijk, als hij gansch 't verleden, 
Bezield door zijnen tooverstaf, 
Heropwekt uit der eeuwen graf, 
En in den Spiegel der Historie vóor laat treden, 
Wat schat van lessen voor de toekomst en het heden! 
Wie, die daar 't menschdom in zijn worstling gadeslaat, 
Hier, kloek in deugd, en dies op 't noodlot zegepralend, 
Daar laf gekluisterd aan het kwaad, 
En immer dieper in den nacht des jammers dalend, 
Gevoelt niet als een wondren gloed 
Voor al wat edel is en grootsch in zijn gemoed? 
 
‘Of, waar hij schildert hoe een handvol heldenzielen, 
Bij uw Thermopylé, o roemrijk Griekenland! 
De krijgsmacht eener halve waereld tegenhielen, 
En, min verwonnen dan vermand, 

{==109==} {>>pagina-aanduiding<<}

Op bergen lijken nedervielen; 
Als wij uw bliksemende hand 
De duizend duizenden, waarmeê de dwingeland 
Om u te plettren op kwam dagen, 
Gelijk een mistwolk zien van land en water vagen, 
Wijl de veroovraar zelf, gebonsd uit zijnen wagen, 
Zich als een lafaard voort laat jagen, 
Niets medenemend dan zijn schand: 
Dan, o! wie voelt zich dan het harte niet ontsteken 
In heilgen toorn, en zweert niet: wij, 
Wij willen ook het juk des vreemden dwangs verbreken, 
Ook Vlaandrens leuze is: dood of vrij!’ 
 
Heeft de bezielde stem des jongen mans de boeien 
Der looden sluimring bij den stervende geslaakt? 
Het is als ging de golf des levens weêr aan 't vloeien, 
Als wou de vlam nog eens opflikkren voor 't vergloeien: 
Zijne oogen zien weêr, hij verroert, hij is ontwaakt! 
 
‘God!’ ruischt het van zijn mond, ‘is 't waarheid, of misleiden 
De droomen van de koorts nog immer mijn verstand? 
Mag de arme Jacob, bij 't verscheiden, 
Zich door den arm gesteund gevoelen dezer beiden, 
Die de eêlste steun zijn van 't verdrukte Vlaanderland?... 

{==110==} {>>pagina-aanduiding<<}

 
Mijn vrienden, komt, reikt mij de hand.... 
Ik voel het, zij is daar, de stonde, 
Waarop mijn ziel dit dal van tranen mag ontvliên: 
Helpt mij nog eenmaal overeind op mijne sponde, 
'k Wil voor een laatsten keer daarbuiten de aarde zien.... 
 
‘Wat zonneglans, wat vreê, wat blijheid in dien hemel! 
Wat sombre treurnis, wat verwoesting daar beneên! 
Die enkle huizen, droef neêrziende op hoopen steen, 
Is dat mijn Damme van voorheen, 
Mijn prachtig Damme, steeds vol vreugd en volksgewemel?... 
Ons beider lot, eilaas! was een: ook over mij 
Is ramp bij rampe losgebroken, 
En in mijn binnenst werd het ook een woestenij, 
Waar enkel smart en wanhoop spoken. 
 
‘Ik heb de hellicht eener eeuw, 
Een onweêr op mijn hoofd gedragen, 
Van laster, haat en wraakgeschreeuw; 
Maar toch, ik ging mijns weegs, en wist van geen versagen: 
't Bewustzijn van mijn grootsche taak 
Was mij een borstweer tegen laster, haat en wraak. 
Maar, toen ik d'arbeid van mijn leven, 
Met eenen enklen bliksemslag, 

{==111==} {>>pagina-aanduiding<<}

 
Tot nietig puin vergruizlen zag; 
Toen ik dit volk, door mij tot menschlijkheid verheven, 
En reeds gewend zijn fieren dorst 
Te laven aan der vrijheid borst, 
Den kamp met de overmacht des vreemdlings op zag geven; 
Toen ik uw Leeuw, o Vlaanderland, 
Moê van te rukken aan de keten, 
Door Frankrijk om zijn hals gesmeten, 
Stuiptrekkende, als een hond, zag kruipen aan den band; 
Toen heeft vertwijfeling mijn gansche ziel bedolven, 
Gelijk een wassend springgetij; 
En, met een laatsten vloek ten hemel, heb ik mij 
Meê laten sleepen in heur golven. 
 
‘Thans echter, o mijn vrienden, thans 
Zijn, als een nachtmist voor den hellen morgendglans, 
De wateren der smart op eens van mij getogen; 
Het is me als drenkte ik mijn gezicht 
Reeds in den dageraad van 't ongeschapen licht; 
'k Gevoel iets, of er om mijn voorhoofd englen vlogen; 
Mijn vrienden, hoort! want voor mijne oogen 
Is 't floers der toekomst opgelicht. 
 
‘Daar komt, daar komt zij van het Zuiden afgedreven, 

{==112==} {>>pagina-aanduiding<<}

 
Gelijk een onweêr, traag-voortwentlend over de aard, 
De krijgsmacht door Filips vergaard.... 
Hoort Vlaandrens bodem, waar zij aanrolt, hijgend beven! 
Wie, wie weêrhoudt haar in heur pletterende vaart?... 
Maar, wat gewriemel allerwegen? 
't Volk komt als uit den grond gestegen, 
Bij 't dondrend: Vlaanderen den Leeuw! 
God! welk een schok, waar aarde en hemel 
Bij dreunen!... wat een warrelklomp van stofgewemel, 
Vol staalgeknetter, hoefgetrappel, doodsgeschreeuw!... 
Triomf! daar wijken reeds de Gallen! 
Daar wordt ze in slijk en bloed vertrapt de lelievlag, 
En Frankrijk telt bij duizendtallen 
Zijn ridders, hier, o schand! gevallen 
Voor slachtersbijl en goedendag.... 
En, God! wie wordt daar, langs het slagveld, op de schilden 
Gedragen, midden van de Gilden? 
Gij zijt het, o mijn vrienden, gij! 
O, wat een glans omstraalt u beiden! 
Gij mocht ten zegepraal uw broederen geleiden; 
Gij maaktet uwe Moeder vrij!... 
Ja, laat uw jubelkreten schallen, 
O Vlaandren, meld het wijd en zijd: 
Hier won het volk zijn eersten strijd; 

{==113==} {>>pagina-aanduiding<<}

 
Ontslaving, vrijheid, recht voor allen, 
Hier werden ze met bloed gedoopt en ingewijd. 
 
‘En eeuwen wentlen voor mijne oogen 
Daarheen, gelijk een oceaan: 
De strijd van dom geweld en logen 
Met recht en waarheid groeit steeds aan. 
Ziet, hoe het worstelt, hoe het woelt, nu helledonker, 
Dan overstroomd van lichtgeflonker, 
Dat weêr terstond in nacht verzinkt; 
Hoort, hoe bij 't woest geloei der baren, 
Rood van het bloed der martelaren, 
Hier troostgezangen, daar vermaledijding klinkt! 
 
‘Kan 't zijn, o God? - daar vliedt het duister! 
Een nieuwe heilzon klimt aan de onbewolkte sfeer, 
En giet haar vollen stralenluister 
Op d'effen stroom der tijden neêr. 
't Rijk van gelijkheid, vrijheid, rede, 
Gaat eindlijk voor de waereld in. 
Het laatste zwaard, in ploeg hersmeed, doorsnijdt de voren; 
Geen mijn en dijn laat nog zijn scherpen wanklank hooren; 
Heel 't menschdom is éen huisgezin, 
Waar allen, zich het kroost gevoelend éener moeder, 

{==114==} {>>pagina-aanduiding<<}

Elkander noemen met den zoeten naam van broeder, 
En alle wet is opgelost in broedermin! 
 
‘Vergeef, o God van mededoogen, 
Vergeef mij, zwakken sterveling, 
Wien enkel hellenacht omving, 
Zoo 'k in vertwijfling soms het hoofd heb neêrgebogen! 
Thans dat ik met mijn sterflijke oogen 
Nog zien mocht wat het eind moet wezen van mijn pogen, 
Thans zij de laatste kreet van Maerlants ziele: moed! 
Moed! denkers, dichters, moed! gij allen. 
Die licht draagt in den geest en in het harte gloed: 
't Onzichtbaar zaad van deugd en waarheid, u ontvallen, 
Wordt eens de reuzeneik misschien, waar duizendtallen 
Van hymnen uit ten hemel schallen: 
God leeft, die 't al gedijen doet!’ 





{==115==} {>>pagina-aanduiding<<}

III


Twee jaren zijn daarheen gevloden, 
Sinds hij te Damme, bij den ingang van Gods huis, 
Omruischt van orgelklank en momplend beêgesuis, 
Den zoeten sluimer slaapt der dooden. 
Een marmren vloerzerk meldt alleen 
Van Maerlants naam aan wie den tempel binnen treden: 
Maar toch, van heinde en ver komt daaglijks meer dan een 
Hier tranen storten en gebeden. 
Zie, - 't somber avondfloers omgaf 
Sinds lang de kerk, en nog ontwaart ge, bij het glimmen 
Der weiflende altaarlamp, iets als twee mannenschimmen 
Weêrskanten knielende op zijn graf. 
Juist laat het spitse raam ter zijden 
Van de opgekomen maan een straal hun hoofd omglijden; 
En - gij herkent ze nog, niet waar, de trouwe twee? 
Zij knielden bij zijn overlijden 
Ook zóo naast zijne legersteê. 
 
Hoe roerloos beiden! - Doch, als riep het straalgetoover 
Der maan hen tot bewustzijn weêr, 

{==116==} {>>pagina-aanduiding<<}

De een legt zijn goedendag traag op den grafzerk neêr, 
Zijn slachtbijl plaatst er de andere over; 
En, wijl zij op dit kruis, ten plechtigen verbond, 
De rechter in elkander klemmen, 
Weêrgalmen luide hunne stemmen 
Door 't holle ruim des tempels rond: 
 
‘Profetisch heefs du van dijn sterfbed ons gesproken: 
- Gij maakt uw Moeder, Vlaandren, vrij! - 
Thans, hoor ons, Jacob! 't Uur, waarop die profecij 
Vervuld wordt, 't uur van wraak en recht is aangebroken; 
Op dijn gebeente en voor Gods aanschijn zweren wij: 
Eer weêr de zon verrijst, is Vlaandrens hoon gewroken, 
Of - dat dees kus de laatste zij!’ 
 
En beiden buigen neêr: 't gefluister 
Eens langen zoens doortrilt de kerk; 
En beiden rijzen van den zerk 
En zijn verdwenen in het duister. 
Snel stappen zij door straat bij straat in Damme voort. 
Zie, daar ontsluit men hun de poort; 
Daar zijn ze buiten; - maar, wat ruischt er, bij hun naderen, 

{==117==} {>>pagina-aanduiding<<}

Voor krijgsrumoer in gindsche bladeren? 
‘Op! klinkt het, mannen, op, gezwind! 
Uw Dekens Breidel en de Coninc zijn terugge!’ 
................ 
En d'eigen nacht nog galmt het dondrend over Brugge: 
‘Wat walsch is valsch is! Schild en Vrind!’ 



{==118==} {>>pagina-aanduiding<<}





{==119==} {>>pagina-aanduiding<<}

De zoon van den metseldiender.


{==120==} {>>pagina-aanduiding<<}


{==121==} {>>pagina-aanduiding<<}

De zoon van den metseldiender.

I


't Sloeg middernacht, en Willem zat 
Nog immer op de kille steenen 
Voor zijne spond geknield, en bad. 
 
‘God! - ruischte 't door zijn snikken henen, - 
Zend over ons uw Engel neêr: 
Schenk Vader zijn gezondheid weêr; 
Laat d'armen metsersknecht genezen!... 
Of, zoo hier moet een offer wezen, 
Neem mij dan, och! neem mij dan, Heer! 
'k Ben toch voor 't metserswerk te teêr!’ 
 
En, of de Hemel zijn gebeden 
Aanhoord had, - op den steegschen trap 
Der kelderkamer kraakt een stap; 
En vreugdestralend komt zijn Moeder binnentreden. 

{==122==} {>>pagina-aanduiding<<}

‘Goddank! de dood ontweek dees woon! 
- Dus juicht ze op halfgesmoorden toon; - 
De koorts is af; zacht sluimert Vader.... 
Zijn leven is gered... kom! God gedankt te gader! 
En dan, ook gij ter rust, mijn Zoon!’ 



II


Toch sliep hij niet, de brave jongen; 
Zijn vreugde was te diep daarvoor. 
Ook kijkt de nuchtre morgendgloor 
Nauw 't smalle en met papier beplakte raamken door, 
Of hij is 't leger uitgesprongen. 
 
Onhoorbaar sluipt hij op de teenen naar beneên, 
Glijdt schichtig naar de bedsteê heen, 
Licht de gordijn op, zonder een 
Der ijzren ringen langs de gaarde te bewegen; 
Maar Vader is alreede ontwaakt; - stil-lachend steekt 
Hij zijne hand den jongling tegen, 
En spreekt: 

{==123==} {>>pagina-aanduiding<<}

 
‘Ik wachtte u, Willem! zet u even, 
Zie zoo! dáar op de bedspond neêr; 
En hoor een ernstig woord, door 't hart mij ingegeven. 
Gij weet het, wij zijn arm, en hebben om te leven 
Mijn zuren arbeid, doch niets meer. 
Gij kunt nu lezen, kunt nu schrijven, 
Fluks treedt ge in uw zestiende jaar; 
Maar 'k vind u al te stil, te droomziek; en, voorwaar, 
Zóo mag mijn zoon niet langer blijven! 
Hoog tijd is 't, Willem, dat ge op 't werk uw zinnen zet 
'k Beken, ge zijt wel zwak, aan kweling onderhevig; 
Eer lieflijk-teêr dan kloek en stevig; 
En, wierdt ge metser, ras, och arme! staakt ge in 't bed. 
Maar onze Baas, die u, zoo 't schijnt, met welbehagen 
Reeds menigmaal heeft gâgeslagen, 
Vindt dat ge een jonker lijkt; hij zegt; 
Daar steekt in dezen knaap meer dan een metsersknecht. 
Welnu, ga naar zijn huis, en tracht hem te bevallen. 
Maar, word geen trotschaard, hoor! lijk ik er velen ken; 
Want, klerk of ambachtsman, arbeiden moeten allen; 
En de arbeid adelt even zeer truweel als pen.... 
Zoo dus, in ij dien waan het hoofd nooit opgeheven! 
Ja, zie! ik hoop het vast, mijn zoon, dat ge in uw leven, 
Schoon in een heerenjas gehuld, 

{==124==} {>>pagina-aanduiding<<}

Om vaders groven kiel toch nimmer blozen zult!’ 
 
Hoe straalden, bij dit woord, des jonglings zachtblauwe oogen! 
Drie maal omhelsde hij den kranke; en, opgetogen 
Kwam Moeder hun te gaâr met Zusje in d'arm gevlogen. 
En 's andren morgends nam de Baas als klerk hem in; 
En binst vier dagen, die daarop stil henenvloden, 
Was 't louter vreugd in 't huisgezin. 
 
Maar 's armen vreugdezon heeft spoedig uitgeblonken! 
Den zondagmorgend, barsch bevel: 
- ‘De Baas wacht Vader daags daarna op 't werk, of wel 
Zijn plaats wordt aan een versch gezel 
Vast weggeschonken.’ 
 
't Kanonschot, plotslings losgeknald, 
Baart minder smarten, 
Dan dit bevel, wen 't op de harten 
Der vier rampzaalgen nedervalt. 
 
- ‘Ik ben genezen!’ zegt de vader; en in 't leger 
Zet hij zich eensklaps overend. 
Maar, hij 's te zwak.... hij zijgt terug in 't kussen neder.... 
Er hoeft een week nog, eer hij weder 

{==125==} {>>pagina-aanduiding<<}

Aan werk mag denken.... O! vermaledijde ellend! 
Zijn werk, het is hun daaglijksch brood; 
En 't weêr hernemen is zijn dood!... 
Stom blijven ze alle vier. - Maar, als de bliksem, flikkert 
Er eensklaps een gedacht door Willems brein: zijn oog, 
Waar vastberaden moed in blikkert, 
Is onverwijld van tranen droog. 
Kracht stijft zijn arm, zoo zwak voordozen; 
Een gloeiend waas 
Straalt door het bleek van 't lieflijk wezen; 
't Kind schijnt op eens tot man gerezen; 
En zie! daar snelt hij heen, daar treedt hij zonder vreézen 
De woning binnen van den barschen metsersbaas. 
 
Toen Willem wederkeerde in 't huis van zijnen vader, 
Was 't zichtbaar dat de smart gansch uit zijn ziel verzwond. 
Ook trad hij 't bed des kranken nader, 
Met zoete woorden en een glimlach op den mond: 
 
- ‘Rust, Vader, en herstel! niets hoeft ge meer te schromen; 
De gansche week gunt u de Baas. 
Een, die u mint, heeft uwe taak op zich genomen.... 
En open blijft altoos uw plaats!’ 





{==126==} {>>pagina-aanduiding<<}

III


Gered door eenen vrind!.... Er zijn dan toch nog vrinden? 
O! mocht elk lijdend hart dit steeds bevestigd vinden.... 
Maar, 's maandags, bij het werk, wordt alles spoedig klaar: 
Nog zijn er goede zoons... doch, waar zijn vrinden, waar?... 
 
Intusschen is de knaap aan d'arrebeid getogen. 
Niet op 't kantoor meer.... bij den bouw. 
O! wat heeft Vader zich bedrogen! 
Wie, die hem nog herkennen zou? 
Zie! hij is even kloek als teeder: 
Hij roert den mortel, breekt den kalk, vliegt vogelvlug, 
Met bak of steenmand op den rug, 
De ladders op, de ladders neder; 
Stout, al te stout, 
Wipt hij langs stelling, bint en kepers heen en weder; 
Elk beeft in 't harte, die 't aanschouwt. 
Hij - lacht bij 't klimmen, lacht bij 't dalen; 
Hij weet van rust noch ademhalen; 
Beneden, boven, overal wordt hij ontmoet; 
En, voelt hij soms zijn krachten falen, 

{==127==} {>>pagina-aanduiding<<}

 
't Klinkt zoo versterkend in zijn binnenst, en zoo zoet: 
't Is al voor Vader, al voor Vader, Willem, moed! 
Ook, waar zijn brave maats ontwaren, 
Hoe 't sijplend zweet de kroezelharen 
Hem plat op 't voorhoofd kleven doet, 
Daar wordt hij soms op eens met handgeklap begroet, 
Blij uit hun midden opgevaren. 
 
Wat vreugd voor Willem, als de vriendlijke avondstar, 
Doorbrekende aan de kim, van ver 
De arbeiders komt ter ruste nopen! 
Ras in een hoeksken weggeslopen, 
Ontkleedt hij zich, en wordt weêr jonkertje van her. 
En, om zijn vader des te beter te misleiden, 
Praat hij des avonds, met zijn zuster, anders niet 
Dan van 't kantoor en al wat op 't kantoor geschiedt, 
En pinkoogt tegen Moeder tusschenbeiden, 
Die stil-verrukt en dwars door tranen hem beziet. 
 
Zóo gaan drie dagen om; en - weg nu somber vreezen! - 
De dierbre kranke is opgestaan. 
Gansch nieuw en wonderzoet lacht hem het leven aan; 
De donderdag vindt hem genezen; 
De vrijdag.... 't weêr is zacht.... hij waagt het uit te gaan. 

{==128==} {>>pagina-aanduiding<<}

Maar, vrijdag, dag des vloeks, God schiep u voor de smarte! 
 
Door 't koestrend zonneken verkwikt tot in het harte, 
Begeeft de vader zich al slentrend naar den bouw.... 
Wie of de vriend toch wezen zou, 
Die zijne taak verrichten wou? 
Hem wil hij kennen, hem zijn warmsten handdruk dragen, 
Hem zien, aan 't werk, met eigen oog!... 
Vast komt hij dichter. - Maar, geen stervling ginds omhoog; 
En toch heeft schofttijd niet geslagen.... 
God! wat een woelen, daar beneên, wat jammerklagen! 
Baas, werkliên, buren, 't komt al op een hoop gesnord.... 
Hij vraagt: - o ramp! een diender van de leêr gestort!... 
 
Wellicht zijn vriend?... Het bloed stolt hem op eens in de ader. 
Hij vliegt; elk siddert die hem ziet; 
Men houdt hem tegen, roept; - hij hoort, hij voelt het niet... 
Sterk, worstelt, woelt hij na en nader.... 
 
O! arme vader! arme vader! 
Zijn vriend, zijn redder is zijn kind, 
Zijn Willem, dien hij daar, zieltogende, ten gronde 
In eenen bloedplas liggen vindt! 

{==129==} {>>pagina-aanduiding<<}

Hij slaakt een rauwen kreet, en staart met open monde, 
Beweegloos. - Alles snelt ter hulpe toe in 't ronde; 
Maar 't stervend jongsken hoeft geen hulpe meer, helaas! 
Half opent hij nog eens zijn reeds gebroken oogen, 
En zucht: ‘Ik heb de week niet kunnen uitdoen, Baas; 
Maar, om een enklen dag te min, stel, uit meêdoogen, 
Geen andren gast in Vaders plaats!’ 
 
En kermend, huilend, zich gelijk een zinnelooze 
Het haar uitrukkend, knielt de vader bij hem neêr. 
Dan eindlijk, Willem kent hem weêr, 
Wendt nog eens 't hoofd naar hem, drukt zijne hand een pooze, 
En lacht hem toe, en.... is niet meer! 
 
Den Metseldiender bleef nu, ja, zijn plaats behouwen. 
Zelfs, ter verzachting van zijn rouwen, 
Bood hem de Baas driedubbel loon. 
Te laat, helaas!... Na luttel dagen 
Werd de arme vader naar eene andre plaats gedragen.... 
Op 't kerkhof, nevens zijnen zoon! 



{==130==} {>>pagina-aanduiding<<}





{==131==} {>>pagina-aanduiding<<}

De stoomwagen.


{==132==} {>>pagina-aanduiding<<}


{==133==} {>>pagina-aanduiding<<}

De stoomwagen.


Bij de 25ste verjaring van de instelling der spoorwegen in België.

I


Hoe stond hij daar, de vorst der aarde, 
De mensch, pas losgeworsteld van het slijk, 
Waaruit Gods hand zijn vleesch en been vergaarde, 
Hoe stond hij daar, naakt en alleen, - en staarde 
Bang rond in zijn onmeetbaar rijk! 
Wat zag hij? - wildernis! - Wat hoorde 
Hij? - doodsbedreiging t'allen kant! - 
Wat voelde hij? - hier zonnebrand, 
Daar nachtkoû, die hem 't rillend lijf doorboorde! - 
Greep honger hem in 't ingewand, 
Wat vond hij om zijn scherpen lust te boeten, 
Dan 't ooft, hem door een rukwind voor de voeten 
Gesmakt, of rauwe wortels, die zijn hand 
Van 't ever uit den grond had leeren wroeten? 
Sloot hij somwijlen, zwervensmoê, 
In koortsig sluimren de oogen toe, 

{==134==} {>>pagina-aanduiding<<}

Waar kon hij 't hoofd ter ruste schikken, 
Dan in een duistre steenrotskloof? 
Gelukkig, als hem leeuw of tieger, heet op roof, 
Hol-brullend niet kwam wakker schrikken! 
 
't Was of 't heelal, in bondschap met 
Zijne eigen broosheid, had gezworen: 
Hij moet verplet, de laatstgeboren, 
Die, schoon hem slagtand, klauw, noch horen, 
Noch schubben pantser werd beschoren, 
Toch waant dat hem 't gebied der aarde zal behooren, 
Hij moet verplet, hij moet verplet! 



II


Geest! - sprank uit God, aan stof geklonken 
In 't menschlijk daarzijn, - wie verhaalt 
Hoe gij, steeds heller van den glans omblonken 
Des oorsprongs, waar gij zijt uit neêrgedaald, 
In strijd op strijd den zege hebt behaald, 
Tot eindlijk u de staf der aarde werd geschonken! 

{==135==} {>>pagina-aanduiding<<}

Ziet! - daar verheft zich de eerste hut, 
Die tegen 't onweêr 't hoofd beschut 
Van hem, die 's waerelds kroon moet dragen 
Daar stormt hij zelf, met boog en knods 
Gewapend, op het roofdier los, 
Dat in zijn woonst hem durft belagen; 
Daar braakt het monster d'adem uit; 
En hij, - ziet hoe hij weêrkeert met zijn buit, 
De warme, bontgevlekte huid 
Fier om de schouders heengeslagen! 
 
Hier! sombre woudos, hier! - en buk 
Den kortgehoornden kop, die rotsen 
Versplintert, vreedzaam onder 't juk 
Van wie uw oog, schoon 't bloed en vuur rolt, kalm durft trotsen! 
Stil! ros der woestenije, stil! 
Want, schoon uw trappelende hoeven 
Den keigrond morzlen en doorgroeven; 
Al schuimt en snuift gij woede, en hinnikt wild en schril, 
Toch zal zijn knieëndruk uw forschen rug bedwingen, 
Zijn hand den breidel in uw tanden wringen, 
Toch vliegt gij, luistrend op zijn minste gril, 
Langs vlakten, over heuvelklingen, 

{==136==} {>>pagina-aanduiding<<}

Trotsch van met hem den dood in d'open muil te springen, 
In stoutheid éen, en éen in wil! 
 
Maar hoort! wat galmt daar allerwegen 
Voor zang en blij geklank ons tegen? 
Ha! 't zijn de maaiers, die in 't graan 
Het knarzend staal der sikkel slaan, 
Wijl ginds een herder, langs des heuvels helling 
Zijn wit-gewolde kudde drijvend, luid 
De trippelende tonen zijner fluit 
Versmelt bij 't lied, dat opstijgt uit de delling! 
 
En in de blauwe verte, - ziet! 
Hoe hel de zonnestralen glansen 
Op al die naalden, zuilen, transen, 
Van marmer en van blank graniet! 
Dat heet de stad, dat is des menschen woning!... 
Want al wat groeit of leeft op aard, 
Al wat de tijd heeft saamvergaard 
In heuren schoot, - hij heeft het zijn verklaard: 
Hij is der waereld heer en koning! 





{==137==} {>>pagina-aanduiding<<}

III.


Jaarduizenden zijn op den vloed 
Des tijds ter eeuwigheid gespoed. 
Doch, wie den blik in dit verleden 
Terugslaat, - vast dat hij geen dag ontmoet, 
Waarop de geest en 't stof geen nieuwen strijd gestreden, 
De mensch geen nieuwen zege heeft begroet. 
 
Het was vergeefsch, dat de Oceaan, 
Vol toorn zich 't hoofd in wolken hullend, 
En in zijn diepste diep van woede brullend, 
Hem toeriep: ‘Worm! gij zult niet verder gaan!’ 
Hij, stout de hand ten sterrenhemel 
Uitstekend, sprak: ‘Gij zult mijn baan 
Afteeknen over 't golfgewemel! 
En gij, o winden, zult gedwee 
Op uwe vleugelen mij dragen, 
Tot waar een nieuwe waereld op zal dagen, 
Aan wie ik nieuw genot ga vragen; 
Dit is mijn wil; en thans - in zee!’ 

{==138==} {>>pagina-aanduiding<<}

En, vroolijk-dansend op den rug der baren, 
Daar steekt het waterslot van wal, 
Met donderknal op donderknal 
Begroetend wie het na blijft staren; 
Daar heeft het niets meer om zich heen, 
Dan lucht omhoog en zee beneên; 
En, hoe de storm het opzweept naar de wolken, 
Met steeds verwoeder doodsgehuil, 
Of plettrend neêrsmakt in den muil 
Der opgesparde waterkolken, - 
Voort gaat het, dagen, maanden voort, 
Van vreeze wetend noch van ruste, 
Tot dat het eindlijk aan de moederkuste 
Weêr aanlandt, met den schat aan boord 
Der tweede waereld, die het ginds heeft opgespoord! 
 
Wat wonderkracht houdt zich verscholen 
In water, lucht, of 's aardrijks schoot, 
Aan wie de mensch niet heeft bevolen: 
‘Wees mij een knecht, die meê mijn schat vergroot!...’ 
Een enkele is er, éen ter waereld, 
Voor wien zijn hoofd, van angstzweet overpaereld, 
Zich machtloos nederbuigt: - de Dood!... 
En dan nog, waar die dwingeland van de aarde 

{==139==} {>>pagina-aanduiding<<}

Hem wegrukt, leeft, van eeuwig licht omgloord, 
Al 't innigst wezen van zijn wezen voort, 
In elk gewrocht, waarin zijn ziel zich openbaarde! 
 
Ziet! hoe hij ieder ideaal, 
Dat hem 't geschokt gevoel voor 't scheppend brein doet zweven, 
Aan kleur en lijn boeit, kneedt uit marmer of metaal, 
Bewonderd bij de laatste neven; 
Hoe hij 't onvatbaar trillen van de lucht, 
De melodie, die van zijn lippen zucht, 
En wegsterft, - vangt en kluistert aan het teeken; 
Hoe, wen het graf sinds lang zijne asch bevat, 
Zijn woord, vereeuwigd op het vliegend blad, 
Met honderdduizend tongen voort blijft spreken, 
Gelijk een vonkenregen, heel den schat 
Van licht of gloed, eens zijner ziel ontspat, 
Uitstrooiend over alle waereldstreken! 
 
En toch, toch was 't hem niet genoeg, 
Dat, waar hij sprak, de Drukpers zijn gedachten 
Van 't een naar 't ander eind der waereld droeg, 
Nog sneller dan op aadlaarsschachten; 
Zoo dikwijls had hij, in haar vlucht, 
De duive, met afgunstige oogen, 

{==140==} {>>pagina-aanduiding<<}

Nastarend, heimelijk gezucht: 
‘Wanneer, wanneer toch zal ik d'afstand mogen 
Als gij bespotten, en wegtuimlen door de lucht?’ 
 
En daar weêrklinkt het eensklaps: ‘'t Is gevonden! 
Ge zijt verwezentlijkt, mijn schoonste droom! 
De laatste kluister, die mij hield aan 't stof gebonden, 
Valt af! - de ruimte is voor mijn wil verzwonden: 
Ik vlieg - op vleugelen van stoom!’ 




IV


Gegroet, o grondverslinder, schattenkweeker, 
Lichtplenger, volkverbinder, jukverbreker, 
Gegroet, reuzachtig stoomgevaart! 
Gegroet, gij zoon der Vrijheid, jonger broeder 
Der Drukpers, die met haar 't rijk uwer moeder 
Onwrikbaar vesten komt op aard! 
 
O! vrij moog blinde wrevel klagen: 
‘Wat wrocht onze eeuw toch, dat het knagen 

{==141==} {>>pagina-aanduiding<<}

Des tijdstrooms zegerijk veracht? 
Gij, dwergenras uit onze dagen, 
Wat aanwinst hebt ge al bijgedragen 
Bij 't erfdeel van het forsche voorgeslacht?’ - 
Wij, fier op twintig wondren 't oog geslagen, 
Wij toonen enkel u, o wonderwagen, 
En durven dan der toekomst vragen: 
‘Wat eeuwe heeft u meer gebracht?’ 
 
Daar staat hij, op zijn drie paar raderen 
Log-rustend, tot zijn meester komt! 
Hoort! 't is of in zijn koopren aderen 
Het rommlen van een vuurberg gromt! 
Roodgloeiend flonkren reeds zijne oogen, 
Als peilden zij de onpeilbre baan, 
Waarop hij, bliksmend voortgevlogen, 
Straks zich in 't ruim mag domplen gaan. 
Zweet lekt hem uit den muil, en vonken; 
En, bij het immer zwaarder ronken, 
Dreunt soms een siddring door zijn schonken, 
Als bromde hij: ‘'k ben klaar, kom aan!’ 
 
Ha! 't is genoeg in de ijzren longen 
Den vreeselijken reuzenstrijd 

{==142==} {>>pagina-aanduiding<<}

Van 't water met het vuur bedwongen! 
Daar komt de meester, die den vuurdraak rijdt, 
Hem luchtig op den rug gesprongen! 
Daar heeft het monster de aftochtsklok gehoord, 
Wier helle stem hem vroolijk toeroept: ‘Voort!’ 
 
Voort! - en woest-snuivend proest en spuit 
De draak een dubble golp van dampen 
Voor zich, en slaat zijn zware klampen 
Traag-kuchend van weêrskanten uit. 
Voort! - en het horten en het stampen 
Wordt kort en korter; voort! - en luid 
Gilt over bergen, over dalen, 
Die 't siddrend wijd en zijd herhalen, 
Nu 's monsters wild triomfgefluit. 
 
En daar spuwt hij, en stuwt, als een wapprende pluim, 
Zijn gloeienden adem door 't daverend ruim; 
Daar schokt hij, en snokt hij, in rammlende vaart, 
Door stof en door nevel zijn eindloozen staart! 
En bij 't hollende stoomen 
Ziet huizen en boomen, 
Ziet bergen en stroomen 
Verschijnen, 

{==143==} {>>pagina-aanduiding<<}

Verdwijnen, 
In 't vluchtend verschiet! 
Ziet ginder een toren 
Opdagen van verre, 
Aanrukken naar voren, 
En, rijzende sterre, 
Wegkentelen 
En wentelen 
In 't niet! 




V


Ja! rol, op breed-ontplooide schachten, 
Uw zwarte wolken door de lucht; 
Gier, bulder los uit al uw krachten, 
Orkaan! - hij volgt u in uw vlucht! 
Hij snort u voor! - en mengt van onder 
Zijn raatlen tergend in uw donder, 
En braakt, reeds op den horizon, 
U nog een laatsten smookwalm tegen, 
Vóor nog het plassen van uw regen 

{==144==} {>>pagina-aanduiding<<}

't Vuur dat hij uitwierp, blusschen kon! 
 
Hier stuwt een vloed zijn breede wateren 
Hem in den weg: voort! huilt hij, voort! 
En wipt zijn sleep, met zeegrijk klateren, 
Stout over op den andren boord. 
Ginds stuit hij op der Alpen wanden: 
Voort! voort! dwars door hunne ingewanden! 
Voort! - en hij boort en ploft er door, 
Hol-dondrend, en 't versmachtend donker 
Van 's aardrijks hart bij 't woest geflonker 
Verlichtend van zijn bliksemgloor. 
 
Ruk! ja, ruk voort van 't Oost naar 't Westen, 
Ruk voort, o Reus, van Noord naar Zuid! 
Sprei tot aan de uiterste gewesten 
Der aarde uw machtige armen uit! 
Snoer stad aan stad, hecht land aan landen, 
Wind d'aardbol in uwe ijzren banden, 
Langs waar beschaving, overvloed, 
Gestadig heen en weêr gedragen, 
Rondstroomen op uw vleugelwagen, 
Gelijk door 't lichaam 't levend bloed! 





{==145==} {>>pagina-aanduiding<<}

VI


Hoort! wat geruisch van zegeningen 
Hem t' allen kant op zijnen tocht verzelt! 
Hier zit een jonge stad heur danklied hem te zingen, 
Plots op zijn wenk als uit den grond geweld; 
Daar zijn het brokkelende wallen, 
Waar eertijds alles zweeg en sliep als in een graf, 
En die van 't blij geraas des arbeids thans weêrschallen, 
Verjeugdigd door zijn tooverstaf; 
Of 't is een akker, woest te voren, 
Nu louter goud van golvend koren; 
Of wel Germanjes trotsche stroom, 
Die dankbaar ruizelt: ‘Wees gezegend, stoom! 
Gij, die de schatten van de zee, mijn moeder, 
Uit d'armen opneemt van mijn westerbroeder, 
En overvoert op mijnen zoom!’ 
 
En ginder, ziet! dit log gevaart, 
Dat, als van hellegloed doorflonkerd, 
De arduinen schoften opwringt boven de aard, 
En met den smook, die uit zijn tromp ten hemel vaart, 

{==146==} {>>pagina-aanduiding<<}

Wijd in het rond de lucht verdonkert. 
‘Heil, zuster!’ roept de draak haar toe, 
‘Heil u, die in uw rommlende ingewanden, 
Bij elken zwaai der ijzren radertanden, 
De taak verricht van millioenen handen, 
En nimmer klaagt, als 't zwakke vleesch: 'k ben moê! 
Heil u! - en moge ras het tijdstip dagen, 
Waarop de mensch, waarachtig vrij, 
Het werk der stoffelijke slavernij 
Alleen aan u, alleen aan mij, 
Alleen aan 't stoflijk werktuig op zal dragen!’ 
 
En, in zijn daverende krocht 
Van vreugd opspringend, loeit het zwart gedrocht: 
‘Heil, afstandzwelger, heil, mijn broeder! 
Die elken dag mij 't ruwe voeder 
Op vleuglen aanbrengt, en weêr henenspoedt, 
Om over land bij land de schatten, 
Waarin ik 't heb herschapen, rond te spatten 
In onuitputbren overvloed! 
Heil u! - en voer bij iedre schrede, 
Die ge over 't vlak des aardbols doet, 
Met hooger welvaart, meer verlichting mede, 
Opdat de mensch te rasser 't rijk begroet 

{==147==} {>>pagina-aanduiding<<}

Van d'eeuwgen vrede, 
Dat eens in liefde, vrijheid, recht en rede 
Op aarde hem toekomen moet!’ 




VII


Gedenkt u nog, o grijs Europe, 
Hoe daar op eens door al uw leên, 
Nu 't vierde van eene eeuw geleên, 
Een siddring gleed van blijde hope? 
Gedenkt u nog, hoe gansch het vasteland 
Geestdriftig de oogen hield geslagen 
Op 't nietigst plekje van uw westerstrand, 
Uitroepend: ‘Ziet! daar rolt de wonderwagen, 
Die weêr de gouden eeuw doet dagen, 
Die alle grenzen, alle veeten weg komt vagen, 
Die alles strengelt in een zelfden broederband!’ 
 
O! 'k hoor, mij dunkt, het juublend schallen 
Van 't feestkanon nog buldren door de lucht, 
Wanneer hij de eerste maal zijn vlucht 
Door 't veld nam, buiten Brussels wallen! 

{==148==} {>>pagina-aanduiding<<}

Ik zie hem nog, zooals ik toen hem zag, 
Trotsch in 't bewustzijn van zijn reuzenkrachten, 
Aansnorren door de vlakte op bronzen schachten, 
Omwuifd van Belgie's jonge vlag! 
 
Niet waar, Euroop! gij hadt ze in stil mistrouwen 
En met een oog vol wrevel gâgeslaan, 
Die vlag, plots losgewaaid uit heure vouwen, 
In 't loeien van een staatsorkaan? 
Maar, toen gij hare driekleur fier zaagt zweven 
Om 't hoofd van 't eerste stoomros, dat uw grond 
Deed onder zijn getrappel beven, 
Toen klonk het als uit éenen mond, 
Bij al uw volkeren in 't rond: 
‘Thans is heur oorsprong haar vergeven! 
De aâm van den stoom, waarop zij fladdert, heeft 
Haar rein gewasschen van de smet, die op haar kleeft!’ 
 
‘O!’ klonk het links en rechts, ‘zoo onze vaderen 
Eens mochten opstaan uit der graven kuil, 
En onverwachts, op donderende raderen, 
Dien duivel, met zijn helsch gehuil, 
Door 't siddrend landschap zagen naderen, 
Vuur knauwende in zijn ijzren muil: 

{==149==} {>>pagina-aanduiding<<}

Hoe zouden zij, met schrik des doods in de aderen, 
Erbarming smeeken op de kniên, 
Of raadloos dwars door veld en bosschen vliên!’ 
 
En gij, nogtans, gij, Reuzen der gemeente, 
Die eens met stroomen bloeds het grondgesteente, 
Waar recht en vrijheid op verheven werd, 
Hebt vastgezegeld in Europa's hart; 
Gij, vorsten in het rijk der kunst, gij wijzen, 
Gij allen, die met hoofd, of hart, of hand 
Meêwerkend, over 't vaderland 
't Licht der beschaving hooger hebt doen rijzen: 
Gij golfdet, is het niet? - onmeetbre schaar 
Vol tintelglans van aureoolgewemel, - 
Op 't spoor dier stoomkoets door den hemel, 
En breidet de armen zeegnend over haar. 
 
En, Belgenland! is u die zegen 
Des voorgeslachts ten heil gedegen?... 
Hoort! alles arbeidt, alles zingt; 
Eén biehal is uw boôm, waarover, 
In onophoudlijk harmoniegetoover, 
't Geruisch van nijverheid en handel klinkt. 
En ziet! dwars door dit wriemlen, door dit leven. 

{==150==} {>>pagina-aanduiding<<}

't Gevleugeld stoomros heen en weder zweven, 
Om steeds vernieuwde kracht te geven 
Aan 't minste vlekje, waar het neven snort! 
Ziet! slechts éen net, éen doolhof is 't van sporen, 
Langs waar 't op elken uithoek, hoe verloren 
En dood hij zij geweest te voren, 
Thans, dag voor dag, den vollen horen 
Van zijne weldaân ledig stort! 
 
Stoomwagen! schoonste der veroveringen, 
Die 's menschen geest, in zijnen eeuwgen strijd, 
Aan 't logge stofrijk mocht ontwringen, 
Wat ziener zal den nacht doordringen 
Der toekomst, en op gouden harpe zingen 
Waartoe gij eens geroepen zijt?... 
Wij, enkel de oogen op 't verleden 
Gevestigd, stroomen los in dankgebeden; 
En, waar gij trotsch soms voor ons henenglijdt, 
Daar komt alleen aan onze lippen 
De heimelijke wensch ontglippen: 
‘God! laat ook ons, ook ons hem zien, den tijd, 
Waarop hij alle land als 't onze omstrengelt, 
Waarop hij 't menschdom tot éen volk vermengelt, 
En de aarde, als Belgie thans, hem benedijdt!’ 


1859.




{==151==} {>>pagina-aanduiding<<}

Martha de zinnelooze.


{==152==} {>>pagina-aanduiding<<}


{==153==} {>>pagina-aanduiding<<}

Martha de zinnelooze.


Elk' avond, 't ander jaar, op 't uur dat ik, ontslagen 
Van zorgen, droomen mag en neuren, gansch alleen, 
Kwam, door de vale scheemring heen, 
De blanke schim der arme onnoozle voor mij dagen, 
Die, meer dan dertig jaar, Antwerpen de aalmoes vragen 
En leven zag van 'tgeen haar 't medelijden bood, 
En die wij, bengels, nooit afhielden van te plagen, 
Wanneer zij uittrok met haar ledig korfje om brood. 
't Viel alles mij weêr in. - Haar lief en maagdlijk wezen. 
Diep weggedoken in de mantelkap; haar vreezen, 
Waar een soldaat voorbij haar trad, 
Deed mij vermoeden, dat voordezen 

{==154==} {>>pagina-aanduiding<<}

De zoete Martha 't licht der rede, als wij, bezat, 
En wel een martlares kon wezen, 
Die eenmaal liefde zich ten prooi gekozen had. 
 
Mijn Zangster toog op reis om nieuws van haar te zoeken, 
Langs bosch en berg, door heide en weide, in alle hoeken; 
Ik had mij niet vergist: droef keerde ze en ontsteld: 
En ik verhaal u thans, wat zij me heeft verteld. 



I


Bij de oevers, die de Neeth stilzwijgend, onverpoosd, 
In frischheid baadt, en kust, en koost, 
Met vroolijk-weemlend golfgetoover, 
Houdt zich een huisken schuil in 't zangrig olmenloover; 
En in dit huisken, zeekren morgend, juist op 't uur, 
Dat binnen Lier een troep van koene jongelingen 
Den blinden keus des lots uit de urn ophalen gingen, 
Droomde eene maged. Nu eens bad zij, louter vuur; 
Dan wist ze langer niet wat doen, trad heen en weder, 
Zeeg op een stoel, sprong recht, en zette op nieuw zich neder. 
Gij hadt gewaand, daar bruischte een storm in haar gemoed. 

{==155==} {>>pagina-aanduiding<<}

Of wel de gloênde boôm verzengde haar den voet. 
 
En zij was schoon nogtans. Al 't liefelijkste paarde 
Zich saam in haar, dat nooit gepaard mag gaan op aarde: 
Fijn lende, melkwit vel, zwart haar, met oogen, zacht 
En donker-blauw gelijk de nacht; 
En dan een zwier zoo eêl, dat ze onder haar vriendinnen, 
Boerin, een juffer scheen te midden der boerinnen. 
 
Zij wist dit alles wel: in 't hoeksken naast heur bed 
Had zij 'nen kleinen spiegel hangen. 
Doch heden bleef die onverlet; 
Iets anders had haar ziel bevangen; 
Want dikwijls, 't hoofdje schuw opstekend in de lucht, 
Bloosde of verbleekte zij bij 't nietigste gerucht. 
 
Doch, daar komt Anna, haar gebuur, in huis getreden. 
't Is wel te zien bij d' eersten blik, 
Dat die heur harteken ook poppelt van den schrik; 
Ras echter maakt ze zich een reden, 
En is haar 't leed, zoo als ge merkt, van 't hart gegleden. 
 
‘Ge schijnt zoo vroolijk, Anne,’ aldus vraagt de eerste, ‘och God! 

{==156==} {>>pagina-aanduiding<<}

Ze zijn er uit dan?... Zeg! is hij er uitgelot’ 
- ‘'k Vernam nog niets, vriendin; den moed niet opgegeven! 
't Is middag; aanstonds gaan we zien. 
Maar wat toch staat ge daar gelijk een riet te beven? 
Viel Frits er in, voorwaar, ge stierft er van misschien!’ 
 
- ‘Ik weet niet.’ - ‘Wel, gij kind! van minnesmart te sneven! 
'k Heb Jozef lief; en, trekt hij op, ja zeker zou 
Ik om hem weenen menigwerven; 
Maar! ziet ge, liever wacht ik, minnend en getrouw, 
Op hem, dan dwaas voor hem te sterven. 
O! 't is een wijze spreuk die zeit: 
Geen jonkman sterft er om zijn meid. 
En toch, die wegtrekt, zeg, moet die niet meerder derven, 
Dan wie te huis blijft en verbeidt? 
 
Kom, ban uw leed! en, om zoo verre te geraken, 
Laat me u de kaart eens leggen; mij 
Heeft ze alle goeds voorspeld van morgend; thans gaat zij 
U 'tzelfde doen. O, 'k wil u kalm, lijk ik ben, maken! 
Let op! daar spreekt de kaart, die al 
Uw zwarten angst verdrijven zal.’ 

{==157==} {>>pagina-aanduiding<<}

En 't levenslustig ding doet haar vriendinne zitten; 
Het dartlend lachje zwijgt in eens op hare lippen; 
Rap en bevallig spreidt zij over eenen hoek 
Van 't tafelkijn een lapje doek, 
En tevens blikkert in heur handje 't kaartenboek. 
 
Droef harte laat zich ras verleiden. 
De zoete Martha voedt reeds hoop en beeft niet meer. 
Maar dit verschriklijk spel benauwt hen toch zoo zeer, 
Dat aan de lieve mondjes beiden, 
Als maakten zij maar éen, dit deuntje komt ontglijden: 
‘Kaartjes helder ende fijn, 
Wilt ons heden gunstig zijn; 
Klaveren Boer en Harten Vrouw, 
Meldt ons liefde zonder rouw!’ 
 
En daadlijk wordt nu 't spel om en herom gesmeten, 
Gedeeld in hoopkens en drie malen ondersteken. 
Thans afgenomen! eens, nog eens, een derden keer! 
Goed teeken! de eerste is Harten Heer! 
De kaarten schikken zich op tafel in halfronden; 
Stom zijn de beide rozenmonden; 
De twee paar oogen, angstvol-lachend opgespreid, 
Gaan meê met ieder blad, dat uit de vingers glijdt. 

{==158==} {>>pagina-aanduiding<<}

Op Martha's lippen komt in 't einde een lachje zweven: 
Daar hebt ge Harten Vrouw, en Klaavren Boer volgt na! 
Valt nu geen Schoppen zwart daar neven, 
Gered is Frits! en 't spel staat overheerlijk, ja! 
Reeds zeven Schoppen weg! slechts éentje rest van allen! 
Wie, die althans nog vreezen zou? 
De geefster glimlacht, toeft een poosje, als om te mallen; 
Maar, als een doodshoofd, dat zou op een feestdisch vallen, 
Valt Schoppen Vrouw, 
En schatert: rouw! 
 
En, langs den rijweg, breekt de ratelende trommel 
Op eens in hel geroffel uit, 
Dat samenpaart met wild gestommel, 
En schel geluid 
Van veêl en fluit, 
En zang, door bosch noch berg gestuit. 
Licht raadt ge 't: zij, wier zangen schallen, 
Zijn de gelukkigen, wien, onder duizendtallen, 
De groote Daemon van den oorlog sprak: weest vrij! 
'k Laat u den lande uit medelij. 
Zie, hoe ze hupplen, hoe ze dansen op twee reien; 
Elk draagt aan zijnen hoed het nummer, dat hem redt; 

{==159==} {>>pagina-aanduiding<<}

En al de moeders, zich rond hen verdringend, schreien 
Van vreugde, of staan van smart verplet. 
 
Wat oogenblik voor de arme meiden, 
Die 't vreeslijk kaartspel had gestort in angst en leed! 
't Gerucht komt nader; Martha, de eerste van hen beiden 
Springt naar het venster, wil een eind zien aan heur lijden, 
Maar deinst terugge, slaakt een kreet, 
En ploft, koud als een lijk, met bleek-bestorven monde, 
Naast heur vriendinne neêr ten gronde.... 
 
De kaarten hadden 't wèl voorzeid! 
 
Bij de uitverkoomen, die van 't lot begunstigd waren, 
Was Jozef, maar geen Frits te ontwaren; 
Frits trok, o wee! 
Slechts nummer twee! 
 
Drie weken later, trad, langs perk en bloemenpaden, 
Luchthartige Anna uit de kerk in bruidsieraden. 
En ginds, in 't rouwend huis, sprak de arme loteling, 
Frits, met den ransel op den rug, en vochtige oogen, 
Tot zijn beminde, die, in smarte weggetogen, 
Luid snikkende aan zijn boezem hing: 

{==160==} {>>pagina-aanduiding<<}

‘'k Moet henen, Martha, 't zoet geluk wil ons begeven; 
Maar uit den krijg keert meer dan een; 
Ik heb geen vader, 'k heb geen moeder; u alleen 
Mag ik beminnen hier beneên. 
Spaart ooit de wreede dood mijn leven, 
Dit leven hoort u toe; dus, Martha, hoop en moed! 
Eens breng ik 't, als een schat van liefde, voor uw voet!’ 




II


Weder tooit de lieve Mei 
Heg en hei, 
Veld en wei. 
't Is éen gloed van schitterkleuren, 
't Is éen wolk van balsemgeuren; 
Weder tooit de lieve Mei 
Heg en hei, 
Veld en wei, 
Met een bonte bloemensprei. 
Hoor in bosschen, hoor langs dalen, 
Leeuwerikken, nachtegalen, 

{==161==} {>>pagina-aanduiding<<}

Luider, blijder steeds herhalen 
't Zoet gegorgel, 't hel geschrei: 
Welkom, welkom, lieve Mei! 
 
En t' allen kant verneemt men niet dan vroolijk zingen, 
En t' allen kant ontwaart men niet dan lustig springen. 
Dan, eindelijk, de lente vlucht; 
De vreugde met haar speelkornuiten 
Blijft buiten; 
 
Alleen een zoete stem, daar binnen, kweelt en zucht: 
 
‘De zwaluwen zijn weêrgekomen; 
Ik zie ze beide in 't nestje, dáar! 
Doch, vogeltjes, gij moet niet schromen, 
U scheidt m', als ons, niet van elkaâr! 
Zij fladdren neder, zie! haast raken ze mijn haar; 
Wat zijn ze gaaf en glad van veren, 
Wat lief gekwetter onder 't heen en weder scheren! 
God! de eene heeft den zijden band 
Nog aan heur halsje, dien er Frits zelf ommestrikte, 
Verleden jaar, wanneer ze gouden vliegjes pikte 
Uit onze ineen-geklemde hand.... 

{==162==} {>>pagina-aanduiding<<}

 
Zij zagen Frits zoo gaern; hunne oogen 
Gaan reeds hem zoeken nevens mij; 
Maar, arme vogeltjes, 't is vruchtloos rondgevlogen, 
Frits zit niet meer aan Martha's zij! 
Ik zit alleen, ik zit en zuchte, 
Daar vriendschap zelf mijn klagen vluchtte. 
Maar gij, blijft hier! mijn kamerkijn 
Ligt in den morgendzonneschijn; 
'k Zal alles, alles doen, opdat gij 't vroolijk vinde; 
Blijft, vogeltjes, die Frits beminde, 
'k Moet u vertellen van den allerliefste mijn! 
 
Ze zijn niet dartel meer, geen zierke; 
't Is of ze voelden wat genoegen mij dit doet; 
Ze kuizlen samen! Arm gedierte! 
Ja, kuizelt lang te zaam; uw heil is mij zoo zoet. 
Ik min ze, want ze zijn mij trouwe, 
En Frits gelijkt hun: trouw, o! dat is Frits, voorwaar. 
Maar, niemand die hen dooden zoude; 
En menschen dooden toch elkaâr! 
 
Waarom geen tijding meer? Maar, God! waar is hij, waar? 
Mij dunkt ik hoor reeds: “hij is dood!” gedurig beef ik; 
Dit eeuwig vreezen worgt mij 't hart; 

{==163==} {>>pagina-aanduiding<<}

O, Moeder Gods, verlicht mijn smart! 
Want teringkoorts verknaagt me, en langzaam stervend leef ik: 
En toch, hoe me ook de kracht begeeft, 
'k Wou leven, God! zoo Frits nog leeft!... 
Waar zijt ge, zwaluwtjes, mijn lieven? 
Ach! 'k heb te luid geklaagd, ik deed u henen vliegen; 
Keert weêr, brengt mij geluk, keert in mijn zonneschijn; 
'k Zal zachtjes zuchten, dat gij 't niet te treurig vinde; 
Blijft, vogeltjes, die Frits beminde, 
'k Moet u vertellen van den allerliefste mijn!’ 
 
En daaglijks zat aldus de weeze droef te klagen. 
Heur oom, goede oude, sloeg haar gade, 't hart doorboord. 
Eens heeft ze hem een traan in stilte weg zien vagen, 
En sinds wil Martha ver van zich die treurnis jagen; 
't Een hart is kloek en sterk, niets kan het ander dragen: 
De treurnis zegevierde, en Martha kwijnde voort. 
En 't wufte volk, altoos bereid om kwaad te denken, 
Wou, spottend met haar leed, er geen geloof aan schenken. 
Nogtans, toen Allerheilgen kwam, 
Toen m' in de Mis een wagglende' ouwe 
Twee kaarsen offren zag voor d' altaar der Lievrouwe, 
En 's Priesters woord daarop vernam: 

{==164==} {>>pagina-aanduiding<<}

‘Een jonge lijderes hoopt de eeuwge ruste te erven: 
Bidt, goede zielen, bidt voor Martha, die gaat sterven.’ - 
Toen boog elk 't hoofd beschaamd ten grond, 
En 't Onze Vader gleed betraand uit ieders mond! 
 
Toch zal zij leven! Zie, de morgend is verrezen; 
Vul op weêr 't graf, voor haar bereid! 
Heur oom heeft, naast heur sponde, een enkel woord gezeid; 
't Ziek harte ving het op; dit woord moet haar genezen. 
 
Zij is gered!... Weldra glimt de oude levenssprank 
In d' oogbol; frisscher bloed doorbloost het marmerblank; 
Met warme golpen stroomt weêr kracht door heel haar wezen. 
‘'t Is alles klaar,’ heeft de oom al lachend haar gemeld. 
En 't meisjen antwoordt: ‘Dan aan 't werk! aan 't werk gesneld!’ 
Ja, wie gelooft het? Martha, van de dood verrezen, 
Leeft weêr voor liefde, maar voor liefde tot het geld. 
Geld! geld! dat wil ze; geld, dat doet haar boezem branden; 
Dat zou ze koopen met haar bloed. 
Doch moedige arbeid schenkt het steeds aan kloeke handen: 
Dies kloek is heure hand, en heure ziel heeft moed. 
 
Daar ginds in dit huisken, 
Zoo lachend en net, 

{==165==} {>>pagina-aanduiding<<}

 
Wie heeft er dat winkeltjen 
Opgezet? 
Wie staat er als koopvrouw 
Achter den toog, 
Steeds metende en wegende 
Nat en droog? 
't Is Martha! - En van alle kanten 
Loopt m' in het dorpken naar den nieuwen winkel heen; 
Want ze is zoo goed, zoo knap, zoo vriendlijk voor elkeen! 
Een sneeuwbal, groeiend steeds in 't wentlen, zijn heur klanten; 
Nu telt ze er twintig, morgen veertig; - en zoo koomt 
Des hemels zegen, 
In gouden regen, 
Gestaâg heur winkeltje ingestroomd. 
 
Dus gaat een jaar voorbij. Gelukkig arbeidt Marthe; 
Want Frits en is niet dood, ze hebben hem gezien. 
Meermalen flauwt heur arm, en voelt ze naar heur harte 
't Bloed, koud van schrik, teruggevliên, 
Als daar weêr nieuws komt van een veldslag uit de verte; 
Maar spoedig is haar moed hersteld, 
Wen zeker regiment in 't nieuws niet wordt vermeld. 
 
Eens, dat ze tusschen licht en donker samen zaten 

{==166==} {>>pagina-aanduiding<<}

In 't achterkamerken te praten, 
Sprak de oom: ‘Gij weet het, Martha mijn, 
Daar moeten duizend kronen zijn, 
Eer gij 't geluk, waarnaar uw hartje tracht, moogt smaken; 
En dat ze er komen zullen, ja! 
Dat 's zeker; - kijk maar in de lâ! - 
Veel kleintjes ras een grootje maken. 
't Huis blijft dus onverkocht: uw winste, met het geld 
Van onze wei, maakt ruim de helft reeds, wel geteld. 
Nog een half jaarken; - ja! geluk is duur om koopen; 
Maar driekwaart hebt ge reeds van 't steile pad doorloopen; 
Thans moedig voort naar 't eind der baan! 
Ik, zie! ik ben te vreê: 'k zal vóor het henengaan 
U zóo gelukkig zien! blijf, Martha, blijf dus hopen!’ 
 
En toch bedroog hij zich, de goede grijze; want 
Twee weken later lei de dood op hem de hand, 
En werd zijn graf van Martha's tranen stil bedropen. 
Een zeekren avond hoorde er iemand 't arme kind 
Op 't kerkhof snikken: ‘Och! de kracht, de moed begeeft mij; 
Schim van een oom, die mij zoo innig heeft bemind, 
Ik kan niet wachten meer, vergeef mij! 
Mijnheer Pastoor zegt dat ik mag!’ 

{==167==} {>>pagina-aanduiding<<}

En heel 't verbaasde dorpken zag, 
Bij 't krieken van den andren dag, 
De meubels, 't winkeltje, het huisken, 
Al wat zij 't hare noemen mocht, 
Van meester wisslen, door de weeze in eens verkocht. 
Niets hield ze, dan een gouden kruisken, 
En 't kleedje, blauwgebloemd op rozerooden grond, 
Waarmeê haar Frits zoo aardig vond. 
Zij wilde goud; - 't goud is er heden; 
Haar duizend kronen heeft ze, ja! 
Doch waar, waar gaat ze, nog zoo jong, die aan besteden? 
Waaraan? - o! denk ik daarop na, 
Arm kind, ik voel mij 't hart van naamloos wee doorsneden. 
 
Zie! zie! daar trippelt ze over straat, 
Heur huisken ijlings uitgetogen! 
Zeg, lijkt ze, bigde in 't rouwgewaad, 
Den engel niet der Smart, die komt teruggevlogen 
Naar 't wuft geluk, dat, met een halven lach in de oogen, 
Van verre hem te wenken staat? 
Ze is als het weêrlicht: 't vlugge voetje, in 't voorwaartsvaren, 
Raakt aan den grond niet, glijdt er zachtjes over heen.... 
Reeds is ze in 't huis van stilte en kalmen ernst getreên, 
Alwaar een man, gansch sneeuw der jaren, 

{==168==} {>>pagina-aanduiding<<}

Haar welkom heet met gullen mond. 
 
‘Mijnheer Pastoor,’ zoo spreekt ze, en buigt de knie ten grond, 
‘Ik breng u heel mijn schat; thans kunt ge tijding geven. 
Gij, steeds mijn toeverlaat en leidsman, koop hem vrij. 
Verzwijg nog wie hem redt: hij zal 't wel raden, hij! 
Spreek van geen Martha nog, en wees niet bang voor mij; 
'k Heb kracht in mijnen arm, 'k zal werken om te leven; 
Geef mij hem weêr, och! Heer Pastoor!... heb medelij!’ 




III


Ik heb hem lief, den buitenherder, 
Wanneer hij, los van 't slijk, en de oogen hemelwaart, 
Slechts arbeidt om het rijk van vrede en liefde verder 
Te helpen bouwen op der aard! 
Hij hoeft niet, even als de Priester uit de steden, 
Waar hij 't geloof aan God en eeuwigheid verkondt, 
Met open boek en kracht van reden, 
Elk woord te staven, dat hem welt uit 's harten grond. 
't Gelooft, 't bidt alles om hem henen. 
Toch zijn 't daar zondaars, lijk wij allen, in Gods oog; 

{==169==} {>>pagina-aanduiding<<}

Maar buiten heft de Priester enkel 't kruis omhoog; 
En, van die heldre zon beschenen, 
Bezwijkt de zonde en is het ongeloof verdwenen. 
De buitenherder, - 'k vind hem schoon, 'k bemin hem, ja! 
Niets, dat van op zijn houten stoel zijn blik ontga; 
Zijn kloksken weert den hagel af en breekt den donder; 
Steeds slaat zijn oog de kudde gâ; 
Eén zondaar vlucht hem, en hij zoekt, hij vindt den zonder; 
Hij heeft vergiffenis voor elk berouw gereed, 
En zalf voor ieder zieleleed; 
Gezegend zweeft zijn naam nabij en in de verte 
Op alle lippen lieflijk rond; 
Elk noemt hem, dankbaar, in zijn harte, 
Den grooten heeler van de smarte; 
En daarom vond 
De teedre Marthe 
Ook balsem bij dien man voor hare zielewond. 
 
Maar lichter had de vriend des Heeren 
Van uit zijn pastorij, het kwaad, dat elk ontging, 
Het minste zondige begeeren 
Ontdekt, dan onder 's Keizers heren 
Den simpelen soldaat, den armen jongeling, 
Van wien men sinds drie jaar geen tijding meer ontving. 

{==170==} {>>pagina-aanduiding<<}

En toen vooral, dat, bij het ratelen der trommel, 
Het schallen der trompet en 't woest kanongedommel, 
Zeshonderd duizend Franschen, blij te moed, 
Land in land uit, Euroop doorliepen, 
En in éen plas van menschenbloed 
Zijn sidderenden boôm herschiepen. 
 
Verleden zomer, ja, schreef oom hem menig keer; 
Maar drie maal had het leger slaags geweest; te meer, 
Frits was van regiment veranderd, zei men: de eene 
Zag hem in Pruisen, de andre naar den Rijnkant hene; 
Men wist er niewers van; hij had geene ouders; kort: 
De flinke jongen kwam uit een dier schuilvertrekken, 
Waar heel een zwerm van kleinen snort, 
Wien medelij tot moeder wordt. 
Zijn moeder zocht hij lang; nooit mocht hij haar ontdekken. 
Zijn hart had dorst naar liefde, in 't dorp vond hij ze op 't lest, 
En zonder d'oorlog had hij 't leven daar gevest. 
 
Nu gij dit alles weet, zoo laten wij den braven 
Dorpsherder aan de zorg, die hem zijn goedheid kost, 
Wijl hij met brief op brief de post 
Gestaâg doet heen en weder draven. 

{==171==} {>>pagina-aanduiding<<}

Kom! laat ons 't schamel huizekijn, 
Waar 't arme meisje reeds aan 't werk zit, binnentreden. 
Wat ommekeer, niet waar? - pas éenen dag geleden, 
Had zij 'nen bruidschat, zelfs een beurze goud in 't schrijn; 
Thans, wat ontmoet ge nog daar binnen, 
Dat ze als beur eigendom behiel? 
Een houten stoel, heur naaigerief, heur spinnewiel; 
Want naaien moet ze thans en spinnen, 
Om 't schrale daaglijksch brood te winnen. 
En toch beklaag haar niet, al faalt heur soms de kracht; 
Rijk, zweeg zeen weende; thans is ze arm, maar zingt en lacht! 
Frits zal gered zijn! Frits zal lang nog, lang nog leven! 
En leven, vrijheid, alles wordt hij 't arme kind 
Verschuldigd: - God! wat gaat hij haar toch liefde geven! 
En armoê - wie zou daar voor beven, 
Die mint en weder wordt bemind? 
 
Zij leeft als in een droomenhemel. 
Wen ze aan de toekomst denkt, dan is het haar, als zwom 
Ze in bloemengeur en straalgewemel. 
Ook zijn het bloemen rond haar, boven haar, alom! 
En ze arbeidt, arbeidt; en, terwijl het minnend zieltje 
Zacht wiegt op al dien geur en gloed, 

{==172==} {>>pagina-aanduiding<<}

Ronkt heel de week het spinnewieltje, 
Of vliegt het naaldjen op en af met blijden spoed; 
En zoo veel dagen rein geluk droomt haar gemoed, 
Als ze ellen garen door haar vingeren, 
Laat om 't gezwind bobijntje slingeren, 
Als 't vliegend naaldje steken doet! 
 
Een zondagmorgend, na de Hoogmis, treedt de eerwaerde 
Dorpsherder haar op zij, gelijk ze huiswaarts keerde. 
Zijn wezen glanst van vreugdegloor; 
Zijn hand, die blijde ontroering even 
Zoo zeer als ouderdom doet beven, 
Houdt eenen brief der maged voor. 
 
‘Mijn kind,’ dus vangt hij aan, ‘de Hemel zij geprezen! 
Zijn zegen rust op u. Frits is gevonden! Hij 
Was in Parijs; 't is alles klaar nu; Frits is vrij; 
Op zondag hoopt hij hier te wezen. 
Niets raadt hij nog. Hij schrijft me een brief vol ijdlen trots: 
Zijn moeder, waant hij, heeft zich toch ten langeleste 
Doen kennen; zij is rijk, zij kocht van dienst hem los. 
O! laat hem, laat hem komen, beste, 
En hooren wat hij u verschuldigd is, - hij zal 
U minnen, ja! na God u minnen boven al! 

{==173==} {>>pagina-aanduiding<<}

Zoo gaat u dan de dag van 't zoet vergelden gloren; 
Bereid uw harte wèl, mijn kind. 
Ik wil dat Frits u aan mijn zijde wedervind'! 
'k Wil hem in 't bijzijn van het gansche dorp doen hooren, 
Wat heil de algoede God den jongling heeft beschoren, 
Die van een engel zoo als Martha wordt bemind!’ 
 
Den uitverkoomen, zegt men, in des hemels zalen, 
Klinkt zang, waarbij hun 't hart in grondloos heil verzinkt; 
En, toen ze in heure ziel die woorden voelde dalen, 
Wist Martha, dat die zang ook soms op aarde klinkt. 
 
Dan eindlijk, hij is daar, de tweede zondag. Blijde 
Glanst alles, met het goud der junizon gesierd. 
't Volk zingt en schatert wijd en zijde; 
Men ziet, dat elk van daag hier dubbel feestdag viert. 
 
't Slaat middag. Stil het huis des Heeren uitgetogen, 
Stapt de oude Priester naast de zoete maged voort. 
Heur wimpers hangen neêr op 't blauw der drijvende oogen; 
Zij schijnt beschaamd en spreekt geen woord. 
't Is of ze alleen de stem van hare liefde hoort, 
Van binnen roepend; heil! mijn dag van zege gloort! 
Het volk dringt zich rond hen op hopen. 

{==174==} {>>pagina-aanduiding<<}

Dit alles krijgt een zweem van grootschheid en ontzag. 
't Is of m' een grooten heer inhalen moet dien dag. 
't Komt alles buiten 't dorp geloopen, 
En lachende gaat ieder aan 
Den ingang van den rijweg staan. 
 
Niets in het midden, niets aan 't eind dier platte laan; 
Niets, dan de schaduw, scherp van zonneschijn doorsneden. 
Op eens, daar daagt een donker stip: 't schijnt voort te treden.... 
Twee mannen!... krijgsliên!... en de grootste, ja, 't is hij!... 
Wat flinke borst! hij werd in dienst nog eens zoo krachtig!... 
Zij naadren.... doch, wie is die andere, aan zijn zij? 
Een vreemde... 't lijkt een vrouw... en 't is er een, waarachtig! 
Een marketenster.... Zie! wat is ze schoon! hoe prachtig 
Omsluit dit kleed haar volle leên! 
Maar, God! waarom die vrouw bij Frits?... waar wil die heen? 
Staroogend, roerloos, stom van smarte 
Staat de arme Marthe. 
De grijze Priester, gansch de volksschaar, iedereen 
Zwijgt mede, en siddert in zijn harte. 
En aâmloos, lachend, spoedt zich 't paar; 
Nog twintig stappen, en daar zijn ze bij de schaar.... 
Maar zie! wat is dat? Frits wil eensklaps niet meer verder; 
Hoogblozend, bevend staat hij daar: 

{==175==} {>>pagina-aanduiding<<}

Hij merkte Martha!... En de stemme van den Herder, 
Die stem, waarvoor de zonde gruwt, 
Galmt vreeslijk hem in 't oor: ‘Frits, wie is deze vrouwe?’ 
En, als een schuldige, buigt Frits het hoofd vol rouwe: 
‘De mijne, Heer Pastoor! de mijne.... 'k ben gehuwd!’ 
 
Een vrouwengil weêrklinkt. De Priester keert zich omme; 
Hij huivert bij dien vreemden gil: 
 
‘Mijn kind, schep moed, en denk het is des Heeren wil!’ 
Doch Martha blijft gelijk een stomme. 
Elk staart haar aan, in 't hart beducht, 
Dat bij dien schrikbren slag het leven haar ontvlucht. 
Doch neen, ze sterft niet! 't schijnt ze troost zich na een pooze. 
Lang schouwt ze Frits in de oogen, lang en teêr, 
En lacht dan eensklaps, lacht gelijk een zinnelooze.... 
En anders lachen, kon ze, och arme! nu niet meer; 
't Arm meisje was een zinnelooze! 
Bij 't woord, dat uit den mond des trouweloozen viel, 
Ontvlood voor immer 't licht der rede hare ziel. 
 
Toen Frits het al vernam, liep hij van 't dorp, en spoedde 
Naar 't leger weêr, in dolle woede. 
Het jonge leven, dat hij niet meer dragen kon, 

{==176==} {>>pagina-aanduiding<<}

 
Versmeet hij, zegt men, als een doemeling te moede, 
Vlak voor den mond van een losbrandende kanon. 
 
Doch, wat maar al te waar is, Marthe 
Ontsnapte, zeekren duistren nacht, 
Aan alle wacht; 
En in Antwerpen zag men sinds langs straat en markte 
De onnoozle dolen, meer dan dertig jaar te root, 
Stil ieder penningsken en ieder stuksken brood 
Toelachend, dat zij in heur korfken voelde vallen. 
Geen wist iets over haar, maar zij was lief aan allen. 
 
Alleen de kindren, - o! dat kleine volk verstaat 
Geen deernis nog, en lacht met al wat ons doet weenen, - 
De kindren riepen haar op straat 
Vaak na: ‘Eh! Martha, een soldaat!’ 
En Martha vluchtte dan, bleek en verwilderd, henen. 
 
Thans weet ge waarom ze op dat woord dus henen liep. 
En ik, ik die 't haar meer dan honderd malen riep, 
Nu ik haar leven ken, en man werd ondertusschen, 
'k Zou nu de flarden van haar mantel willen kussen, 
Haar om vergeving smeeken, kruipende op den grond; 
'k Vind niets meer dan een graf... ik strooi er bloemen rond! 









{==177==} {>>pagina-aanduiding<<}

De oorlog.


{==178==} {>>pagina-aanduiding<<}


{==179==} {>>pagina-aanduiding<<}

De oorlog


Oratorio


(Muziek van Peter Benoit).

I


aardgeesten. 
Lente kust, met gloeiend minnelonken, 
De aarde, nog in winterslaap gezegen. 
Wakker sidderende, en wellustdronken, 
Glimlacht de aard haar bruîgom smachtend tegen. 
Liefde straalt en stroomt in vlammenvonken; 
Leven spat en sprankelt allerwegen. 
eerste aardgeest. 
Beken 
En vlieten 
Verbreken 

{==180==} {>>pagina-aanduiding<<}

Hun boeien, 
En schieten, 
En vloeien, 
Met tintlenden glans, 
Kabbelend, 
En babbelend, 
Hunne oevers langs. 
tweede aardgeest. 
Heiden 
En weiden, 
Vol schittrende kleuren, 
Asemen 
En geuren, 
Wijd en zijd, 
Wasemen 
En fleuren 
Van 't bloemtapijt. 
derde aardgeest. 
Tusschen de golvende voren 
Wemelt en wiegelt in 't zonnelicht, 

{==181==} {>>pagina-aanduiding<<}

 
Malsch en dicht, 
Tarwe, garst, en koren. 
vierde aardgeest. 
Onder den zoelen 
Adem der winden, 
Wringen en woelen, 
Bortlen en winden 
Bloesems en bladen in boogaard en bosch 
Zich los. 
de vier aardgeesten. 
En bieën en hommelen, 
En muggen en torren 
Ronken en snorren, 
Gonzen en dommelen; 
En luid-jubelend vooglengeschal 
Orgelt en klatert, 

{==182==} {>>pagina-aanduiding<<}

Gorgelt en schatert, 
Hoog in de lucht en laag in 't dal, 
Levensweelde, liefde, vrijheid, 
Hemelblijheid 
Overal. 
aardgeesten. 
Welkom, Lente! welkom, bron van zegen! 
Strooi op aarde uw milde schatten uit! 
Koestrend zonnewiur en frissche regen 
Stove en drenke beurtlings bloem en kruid. 
Zomer doet het alles kloek gedijen, 
Zachtjes rijpt het Herfst in veld en gaard; 
En de vrucht van alle jaargetijen 
Plukt de Mensch, als koning van heel de aard. 



II


mensch. 
Ja, mijn is de aarde! ik ben haar koning! 

{==183==} {>>pagina-aanduiding<<}

Ik, die eens machtloos, weerloos, bloot, 
Als 't ondier opwelde uit haar schoot, 
En hongrend rondkroop in mijn woning, 
Waar me alles onheil dreigde en dood! 
Mij, 't voedend zog, dat uit haar boezem 
Elk jaar ontspringt in vruchtbren bloesem; 
Mij, al wat op haar bodem krielt, 
Wat roeit door 't ruim of door de golven, 
Mij, wat haar diepte houdt bedolven; 
Mij, elke kracht, die haar bezielt! 
Lucht, water, vuur, - ze zijn mijn slaven; 
Ja, bliksems doe ik heen en weêr 
Om d' aardbol als mijn boden draven; 
Want stof is knecht, en geest is heer! 
spotgeest. 
Hoor den trotschaard brallen! 
Ha! ha! 
Koning zich noemen van allen! 
Ha! ha! 
Maar wie over hem gebiedt, - 

{==184==} {>>pagina-aanduiding<<}

Hij weet het niet! hij weet het niet! 
Ha! ha! 
geest der duisternis. 
Geesten der Duisternis, op! 
Gaart om zijn kop 
Pestwalm uit der Helle kolken, 
Duizelnevel, zwijmelwolken, 
Dat hij rede en recht verschop! 
Blaast in zijn borst 
Hoogmoed, overheerschingsdorst! 
Dat de mensch den mensch bestrije, 
Worstlend om de heerschappije, 
Volk tegen volk, vorst tegen vorst. 
aardgeesten (Eerste halfchoor). 
Wat stikdamp walmt er door de lucht, 
Met haat, en wraak, en moord bevrucht? 

{==185==} {>>pagina-aanduiding<<}

De Mensch, helaas! drinkt, zwijmeldronken, 
Hem in, en voelt de hemelvonken 
Op eens gesmoord in zijn gemoed, 
En droomt van bloed. 
aardgeesten (Tweede halfchoor). 
Zie! als een onweêr, boven de kimmen, 
Grauw als lood, 
Zwanger van dood, 
Onheildreigende duisternis klimmen! 
't Rommelt, en dommelt, en gromt in haar schoot, 
Als rollende wagens en trapplende paarden, 
Als rofflende trommels en klettrende zwaarden! 
aardgeesten (Choor). 
Vlucht van de aarde, heilige Vreê, 
Met de mantelslip voor de oogen! 
Vlucht! de Krijg komt aangevlogen! 
Wee! 

{==186==} {>>pagina-aanduiding<<}

geweld. 
Mannen! genoeg geslapen 
Op 't kussen der muffige vreê! 
't Zwaard uit de scheê! 
Te wapen! 
Rust is roest voor mannenaard, 
Macht is 't eenige recht op aard; 
Te wapen! 
geesten der duisternis. 
Te wapen! te wapen! te wapen! 
krijgslieden. 
Op! de trompetten weêrschallen, 
De trommels slaan! - de Vorst gebood! 
Ten strijd! ten strijd! met vuur en lood. 
Bij honderdduizendtallen, 
Den vijand aangevallen! 
Wij willen zege of dood! 

{==187==} {>>pagina-aanduiding<<}

vrouwen. 
Hoort gij, hoort gij 't nare gebrom 
Der oorlogstrom? 
Hoort gij die hartverscheurende tonen? 
Maagden, moeders, 't is de Dood, 
Die uw geliefden, uw zonen 
Ter slachtbank noodt! 
Vloek! vloek! vloek over 't hoofd 
Van wie der maged haar bruîgom, 
Der moeder haar kind ontrooft! 
krijgslieden. 
Op! mannen! op! ten kamp gesneld! 
De naam van wie op 't eereveld 
Als koene held 
Wordt neêrgeveld, 
Blinkt door alle eeuwen henen 
Van glorieglans omschenen! 
Op! op! ten kamp gesneld! 

{==188==} {>>pagina-aanduiding<<}

arbeiders. 
Wij streden, 
Tevreden, 
Den heiligen strijd, 
Die sticht en bevrijdt; 
Den strijd, waar 't zweet bij paerelt 
In gouden dauw op de waereld, 
Waar alles bij gedijt. 
En nu, nu sleurt men ons, als vee, 
Ten broedermoord, ter slachtbank meê! 
Vloek! vloek! vloek over 't hoofd 
Van wie den heiligen arbeid 
Hoofden en armen ontrooft! 
krijgslieden. 
Op! helden, op! door damp en staal, 
Door vuur en schroot, 
Ten zegepraal, 
Ten gloriedood! 

{==189==} {>>pagina-aanduiding<<}

't Is zoet in 't graf te slapen 
Met lauwren om de slapen! 
Op! op! van wijd en zijd! 
Ten strijd! ten strijd! ten strijd! 
spotgeest. 
Heisa! jubelt, Geesten der Hel! 
't Gaat in gang het bloedig spel! 
Ziet ze wriemlen, ziet ze draven, 
Domme hoop van blinde slaven, 
Moord- en slachttuig in de hand 
Van een dronken dwingeland. 
Wie hun woede gaat verscheuren 
Werd nog straks als broêr begroet; 
Maar thans draagt hij om zijn hoed 
Eene veêr van andre kleuren, - 
En dat vordert wraak en bloed! 

{==190==} {>>pagina-aanduiding<<}

geesten der duisternis. 
Heisa! jubelt, Geesten der Hel, 
't Gaat in gang het bloedig spel! 




III


aardgeesten. 
Daar dagen ze op de legerscharen! 
De wolken duizlen in de lucht, 
De bodem dreunt bij 't krijgsgerucht, 
Hol-dondrend hun vooruitgevaren. 
Zij wentlen traag van kim tot kim, 
Als reuzendraken voort, en vonkelen, 
Bij 't alvergruizlend voorwaartskronkelen, 
Alom van brons- en staalgeglim. 
Zij wentlen voort; en, wat zij raken, 
Oogst, bosschen, dorpen, steden blaken. 
Zij wentlen voort, ontzachlijk-grootsch, 
Tot dat ze in 't einde elkaâr genaken, 

{==191==} {>>pagina-aanduiding<<}

En dreigend-stil, zich vaardig maken 
Voor 't plechtig hooggetij des doods. 
geesten der duisternis. 
Een bliksem verkondt: 
De slag is begonnen! 
't Onweêr barst uit duizend kanonnen 
Buldrend in 't rond. 
Snel-voortrollende, mengelt zich onder 
't Gekraak van hun donder 
Het schettrend geknal 
Van 't vuur der musketten. 
't Luchtruim schokt en davert, of 't zal 
Scheurende storten en alles verpletten. 
Mannen, staat pal! 
Snuift den damp met volle togen! 
Kruitgeur maakt den boezem vrij 
Van den schrik en 't laf meêdoogen, 
En ontsteekt in hart en oogen 
Razernij. 

{==192==} {>>pagina-aanduiding<<}

 
Hoor! hoor! 
Dwars door d'alles omhullenden smoor, 
Kogels, kartetsen, granaten, houwitsen, 
Fluiten en flitsen, 
Ronken en duilen! 
Hoor, hoe de bommen 
Bliksemend knettren te midden der drommen! 
Hoor! hoor, hoe 't kermend gekrijt, 
't Jammerend huilen 
En 't jankende schreien, 
Boven de reien, 
't Klantrend en dreunend gedonder doorsnijdt! 
 
Voort! voort! 
Ten broedermoord! 
Voort de gepantserde, zware schadronnen, 
Met lans en zwaard, 
In dreunende vaart, 
Tegen den muur der dichte kolonnen, 
Alles verplet en vertrappeld ter aard! 
Voort de kanonnen, 
Hotsend en rotsend op raatlende wielen! 

{==193==} {>>pagina-aanduiding<<}

Voort, door modder en rookende plassen, 
Over de tassen 
Van allen die vielen, 
Dooden en levenden al te gelijk 
Malend en morzlend tot lillende slijk! 
 
Heisa! bravo! zoo is 't goed, 
Menschenbroed!... 
Zie! als zeeën, die verwoed 
Samenhorten, 
Stormen en storten 
Al de kohorten 
Elkaâr te gemoet. 
Zie! wat een warling van mannen en paarden 
Zich huilend bespringend, 
Neêrsaablend ter aarde, en 
Weder verdringend! 
Wat knarzen van zwaarden 
En bajonetten, 
Hakkend en stekend, 
Knakkend en brekend! 
Wat smakkend verpletten 
Van gierende kolven! 

{==194==} {>>pagina-aanduiding<<}

Heisa! bravo! tiegers en wolven! 
Zoo is 't goed! 
Worgt als ontzinden! 
Houwt in den blinden 
Op vijand en vrinden! 
Plast, en plonst, en baggert in 't bloed! 
verwinnaars. 
Hoezee! hoezee! 
Hoezee! wij zegepralen! 
De vijand ligt geveld. 
Langs heuvelen en dalen, 
Wie, die zijn lijken telt? 
 
Luidt, klokken! dondermonden, 
Brandt los, en helpt verkonden 
Door alle waereldronden: 
De zege is ons! hoezee! 
 
Strooit, maagden, roos en palmen! 
Zingt, priesters, jubelpsalmen, 
Bij 't plechtig wierookwalmen! 
De zege is ons! hoezee! 
verwonnelingen. 
Wee! wee! 
't Recht vermoord! 
In een bloedige zee 
De vrijheid versmoord! 
Wee! 
 
Gapende wonden, 
Wraakroepende monden, 
Helpt het verkonden: 
Wee! 
 
Boven het psalmen, 
En wierookwalmen, 
Moet het weêrgalmen: 
Wee! 

{==195==} {>>pagina-aanduiding<<}

    [verwinnaars] 
U, Jehovah-Sebaóth, 
U, der legerscharen God, 
Lof en eer! 
Uwe almachte rechterhand 
Streed met ons, en sloeg in 't zand 
's Vijands heir! 
Lof en eer, 
In der eeuwen eeuwen, 
U, Jehovah-Sebaóth, 
God! 
    [verwonnelingen] 
Gevloekt zij 't lot! 
Of leeft er geen God 
Meer?... 
Sla dan uw hand 
Den dwingeland 
Neêr, 
Heer! 
 
Gevloekt zij 't lot, 
Gevloekt bij God! 




IV


dood. 
Daal, stille nacht, en sprei, in mededoogen, 
Om 't veld des bloeds uw vale vleuglen heen! 
Berg 's Menschen werk voor alle sterflijke oogen, 
En, Geestenheir, aanschouwt het, gij alleen! 
Dauwt kalmte en troost in 't rond! laat stargewemel, 
In 't brekend oog der stervenden, den hemel 

{==196==} {>>pagina-aanduiding<<}

Toelachen doen! voert zacht in mijnen schoot 
Al wat daar waart aan schimmen door het duister, 
En lispt hun toe, met zalvend zielsgefluister: 
‘Wreed is de Mensch, genadig is de Dood!’ 
aardgeesten. 
In den dood weêr broeders thans, 
Liggen zij daar, bij duizendtallen, 
Naast en op elkaar gevallen, 
Spraakloos, roerloos, aaklig; - allen 
Koud, in den kouden maanlichtglans. 
Bloedzat zwolg zich de aarde, en hevelt 
Bloedwalm op, die, log en lauw, 
Heel de doodsvlakte overnevelt, 
Met een floers van rossen dauw. 
Hier verrijzend, ginds weêr smorend, 
Reutelt over die lijkenzee 
Golfgebruisch van hartdoorborend 
Pijngekreun en stervenswee. 
En, in de verte, hunkren en tieren 
Kudden van wolven en wolken van gieren, 

{==197==} {>>pagina-aanduiding<<}

Op den fledschen geur van 't bloed 
Langs de vier winden aangespoed.... 
Komt gij de stervenden niet laven? 
Komt gij de dooden niet begraven, 
Mensch? - uw toorn is thans bedaard; 
Wisch die vlek van uwe woning! 
Want de Hemel, waereldkoning, 
Gruwt, wanneer hij blikt op aard. 
spotgeest. 
Ziet ge dat dwaallicht langs den grond 
Rijzende, dalende, slingren in 't rond? 
Daar zwerft de Mensch, ha! ha! 
Snuflend als wolf en gier naar buit, 
Plundert en schudt hij de lijken uit 
Van zijne broeders, ha! ha! 

{==198==} {>>pagina-aanduiding<<}

gewonde. 
Wat krast en fladdert daar rond mijn hoofd?... 
Aaklige raven! kunt ge niet wachten, 
Tot mijn licht is uitgedoofd? 
Weg! 'k wil sterven in zoete gedachten!... 
.............. 
Vaarwel, zoet lief!... in stil geween 
Heb ik bij 't afscheid u gezworen: 
‘Is mij daar ginds de dood beschoren, 
'k Zie stervend u, en anders geen!’ 
En thans - ik voel aan mijne lippen 
Den laatsten ademtocht ontglippen.... 
Ik sterf.... en denk aan u alleen! 
moeder. 
Mijn zoon! mijn zoon! waar ligt mijn zoon? 
'k Wil aan mijn hart hem drukken, 

{==199==} {>>pagina-aanduiding<<}

'k Wil hem den dood ontrukken, 
Mijn jongen, zoo kloek, zoo schoon! 
Gieren en raven, 
Hoort gij zijn stem 
Nergens klagen? 
Leidt mij tot hem!... 
't Kind van mijn schoot.... 
'k Zal u mijn leven 
Bij 't zijne geven, 
Mag ik nog eens hem kussen, Dood! 
gewonde. 
Dorst!... ik heb dorst! 
Om Godes wil 
Eénen teug, die 't branden still' 
In mijne borst! 
............. 
Ha! daar lacht en schittert weder, 
Door het dichte loof beschut, 
Vriendlijk-teeder 
Vaders hut! 

{==200==} {>>pagina-aanduiding<<}

Moeder laat het schepvat neder; - 
Hoor het plompen in den put; - 
Hoor het sprankelend geklater 
Van 't naar boven rijzend water.... 
Moeder! moeder! om Godes wil, 
Eénen teug, die 't branden still' 
In mijne borst.... 
Weg! 't is weg!... ik sterf van dorst! 
spotgeest. 
't Roemvol dagwerk is volbracht! 
Mensch, slaap op uw lauwren zacht! 
Droom van 't rijk der eeuwge vrede! 
Morgen brengt de zon het mede! 
Morgen wascht ge uw handen, ja! 
Ha! ha! ha! 

{==201==} {>>pagina-aanduiding<<}

geest der duisternis. 
Pest, Ellende, Hongersnood! 
De Oorlog sparde 's afgronds schoot 
Open voor uw blinde woede. 
Wat zijn zwaard 
Heeft gespaard 
Valle voor uw geeselroede!... 
Voort! voort! op 't nevelpaard! 
Voort met u drieën; uw is de aard! 
menschheid. 
Waarom, rampzaalge waereld, kleeft, 
Te midden van de zustersferen, 
Met wie gij 't eindloos ruim doorzweeft, 
Zoo wreed op u de vloek uws Heeren? 
Wat baat het, dat de geest u straalt, 

{==202==} {>>pagina-aanduiding<<}

Om 't hoofd, o Mensch, met hemelluister, 
Als gij, beneden 't dier gedaald, 
Zijn glansen dooft in helleduister? 
Wat baat de stem, in uw gemoed 
Luid-roepend: ‘elk bemin zijn broeder 
Gelijk zich-zelf!’ als gij, verwoeder 
Dan duivlen, dorst naar broederbloed? 
Helaas! helaas! komt aan de ellende 
Dier zelfvernieling nooit een ende? 
Leeft Caïns zaad dan eeuwig voort 
In 't menschdom? - woont daar, in dien dooven 
En blinden hemel, ginder boven, 
Geen God, die ons gejammer hoort?... 
Hoor gij dan, Geest des Kwaads, de klachten 
Des Menschen! - stort hem vuur der Hel 
In 't brein; ontdek hem wonderkrachten, 
Waarmeê hij gansche legermachten 
In éenen slag ter neder vell'. 
Zoo komt aan 't eindloos broederslachten 
Misschien een einde; - zoo ontstaat 
Het goed licht uit het hoogste kwaad. 
Hoor, Geest der Duisternis, ons kermen!... 
Of, voelt de Hel zelfs geen erbarmen 
Voor d' aardworm, dien zijn God verlaat! 

{==203==} {>>pagina-aanduiding<<}

geesten des lichts. 
Looft den Heere! looft den Heere! 
Al wat leeft en leven zal, 
In 't onpeilbaar waereldwriemelen 
Van zijn onbegrensd heelal! 
Loof Hem, nauw-bewuste plantdier, 
Wortlend in der zeeën nacht! 
Loof hem, Lichtgeest, ommetuimelend 
Langs der heemlen hoogste pracht! 
En gij, Mensch! gij, dier, waar de engel 
Reeds met hemelglans in gloort, 
Meng zoo geenen rauwen wanklank 
In der schepping vol akkoord! 
Drukt u 't logge, donkre stofkleed 
Soms met looden zwaarte neêr, 
Wanhoop niet, maar denk: daarboven 
Waakt mijn God en Opperheer! 
Reeds werd de aarde u tot slavinne 
Met al wat haar kreits omsluit; 
Brei thans nog uw heerschappije 

{==204==} {>>pagina-aanduiding<<}

Verder op u-zelven uit. 
Strooi, waar 't nacht is in de hoofden, 
Waarheids hemelzonnegloed; 
Stort, waar koude zelfzucht zetelt, 
Liefdevuur in elk gemoed; 
Geef gelijkheid, vrijheid, rede 
Over alle volk beheer, 
En Gods rijk ontkiemt op aarde, 
De eeuwge vrede daalt er neêr. 
Ken, o Mensch, 't geheim des levens! 
Dwars door duisternis en pijn, 
Is 't gestadig worstlen, streven, 
Naar een meer volkomen zijn. 
't Is een rustloos zelfvolmaken, 
Tot het, over 't blinde lot 
Zegepralend, eindlijk heel wordt, 
Eén wordt, smelt, en rust in God. 


1868.




{==205==} {>>pagina-aanduiding<<}

Inhoud en ophelderingen.

BEGGA, een gedicht uit het Vlaamsche volksleven	Bl. 3.
	De prosodische bewerking van dit dichtstuk berust hoofdzakelijk op de grondregels van metrische versmaat, ontwikkeld in het 2de Deel der Verhandeling over den Nederlandschen versbouw, door Prudens van Duyse. Bekroond door de tweede klasse van het Koninklijk-Nederlandsch Instituut. 's Gravenhage, bij M. Nijhoff, en Gent, bij H. Hoste, 1854. - Eene enkele stelselmatige afwijking van de aldaar gestelde voorschriften hebben wij gemeend ons te moeten veroorloven. Van Duyse wil namelijk, dat de tweesylbige lid- en bezitswoordjes immer als trochaeën zouden gelden, en dus: ee̅nĕ, mij̄nĕ, u̅wĕ, ha̅rĕ, enz. geaccentueerd worden. Wij, daarentegen, hebben deze woordjes hier en daar liever als twee korte lettergrepen: eĕnĕ, mij̆né, ēwĕ, enz. aangewend, op grond, dat ze in ons Nederlandsch veel vlugger, en dus minder geklemtoond, van de tong glippen, dan zulks in het Hoogduitsch met de daarmede overeenkomende woorden het geval is. Voor al het overige hebben wij onzen versbouw zoo streng mogelijk trachten te regelen naar de grondbeginselen der metriek, voorkomende in de hooger vermelde Verhandeling.


Hierbij laten wij, op verzoek van den uitgever dezes dichtbundels, nog de verklaring volgen van enkele uitdrukkingen, welke, meer bepaaldelijk aan het Zuiden eigen, bij den Noord-Nederlandschen lezer wellicht niet, of minder bekend zouden kunnen zijn.
	Bl. 4, vers 3: de ijzeren gaerde, d.i. gordijnroede. Zie Kiliaen op: gaerde en gheerde, Weiland op: garde, en de Jagers Taalkunkundig Magazijn, IV, bl. 425.


{==206==} {>>pagina-aanduiding<<}

Bl. 6, laatste vers: tootlamp. Lamp met eene tuit, of vooruitstekende punt.
Bl. 7, vers 2: de ordinaalflesch. Een ordinaal is eene witglazen, bolvormige flesch met zuiver water gevuld, bij welke men een lampken of kaersken zet, waarvan de stralen, door het water heenschijnende, een witter en helderder licht verspreiden op het voorwerp, dat achter zulke flesch geplaatst is. Kantwerksters, schoenmakers, enz. gebruiken meest zulke lichtflesschen.
Bl. 16, vers 6: de knappende gensters, d.i. vonken.
Bl. 17, vers 1: zonder bewoud van loopen. Bewoud, verwant met het oude gewoud, d.i. geweld, macht, beteekent: bewustzijn, vermogen, hetzij lichamelijk of geestelijk. In Zeeuwsch-Vlaanderen luidt het: verzei, elders ook wel: bezei.
Bl. 23, vers 7: overgeschrikkeld. Eenen dans, eenen dag enz. overschrikkelen of eenvoudig schrikkelen, is: hem overslaan, laten voorbijgaan. Het woord is nog van algemeen gebruik in: schrikkeljaar.
Bl. 27, vers 7: in den eendigen nacht. Eendig, bij Kiliaen eenlick, solitarius, terribilis, is: wat door het gevoel van eenzaamheid en verlatenheid schrik inboezemt.
Bl. 38, vers 5: eene hesp, in het Zuiden algemeen gebruikt woord voor het Hollandsche ham.
Bl. 38, vers 7: de kim van een poensel. De uiteinden van een vat, die boven den bodem uitsteken, noemen de kuipers: de kim. Een poensel is een groot vat of dubbele bierton. Kiliaen heeft: poynsoen wijns, anderhalf ame.
Bl. 42, vers 9: besteek. Iemand besteken, is hem op zijnen naamof verjaardag een geschenk aanbieden. Het naamwoord besteek duidt òf de feestviering zelve, òf het voorwerp aan, dat bij dergelijke gelegenheid wordt aangeboden.
Bl. 47, vers 5: hij goldsde.... 't glas naar binnen. Golzen is gulzig drinken. Het woord behoort tot het Limburgsch taaleigen.
Bl. 50, vers 8: de stoof, in het Zuiden algemeen gebruikt voor: kachel.
Bl. 50, vers 10: Seemenis God! of ook wel Seemenis kinderen! een uitroep, veel uit den mond van oude lieden gehoord.
Bl. 67, vers 5: 't hoogzaal, lees: 't oksaal.
Bl. 72, vers 7: de roetkaers. Het woord roet is in het Zuiden de uitsluitelijke benaming voor: vet, smeer, ongel.


{==207==} {>>pagina-aanduiding<<}

MAERLANT, uitgesproken bij de onthulling van des dichters standbeeld te damme, den 9den september 1860	Bl. 89.

	Bl. 90, vers 12-21: Wiegt op het rozig dons	enz.
	Ter eere en op verzoek eener edele, schoone jonkvrouw, die zijn hart ‘gevaen’ had, en wie hij zoo veel heil toewenscht als er woorden in zijnen zang staan, dichtte Maerlant zijnen Alexander. Deze jonkvrouw, die hem later ontrouw werd, schijnt Gotile (Goedele, Gudula) geheeten te hebben.


Cf. Jonckbloet, Gesch. der Middennederl.


Dichtkunst, D. II, bl 435.

    
        ..... Die fierlike haren kin 
        Te mi waert draghet, ende haer ghespin 
        Van minnen el draghet te stade. 
        Maerlant, Dander Martijn. 
    

    
	Bl. 93, vers 18-21: In 't valsche Walsche brein,
	enz.

    
        Die scene valsce walsce poëten 
        M.: Spieghel Historiael. 
        Truffe van minne ende van stride 
        leest men dor de werelt wide. 
        M.: Sinte Franciscus. 
        .... Die boerde van den Grale 
        M.: Spieghel Historiael. 
    


	Bl. 94, vers 8-13: En over 't menschdom,	enz.

    
        Dese werelt trect ten ende, 
        als mi dinct met groter scende, 
        nadat ons die apostel seghet, 
        dus es doemesdach genaect 
        M.: Sinte Franciscus. 
    


	Bl. 94, vers 14-19; Toen onder Adams kroost,	enz.

    
        Ende daer trouwe ende doghet was an, 
        Dien hiet soe wesen here. 
        M.: Wapene Martijn. 
    


	Bl. 95, vers 1-10: Wat, wat is adel,	enz.

    
        So es edele herte worden steen: 
        Want haer ontfaermet dinc engheen, 
        Dan daer men ghelt ute cnochte. 
        ...... al waer al ghelt die vloet 
        Ende hem vloyde in sinen moet, 
    


{==208==} {>>pagina-aanduiding<<}


Hem soude noch also sere 
Dorsten alst dede ere. 
M.: Wapene Martijn. 
Oghe over oghe, tant over tant 
...... dit gheboet God; 
maer nu est al ander ghebod: 
die wet es al ghesmeet te ghelde; 
hets al vergheten dat God telde. 
M.: Rijmbijbel. 



Bl. 96, vers 4-10: Op hunne schilden,	enz.

    
        Twi draghen si in den scilt den lyoen 
        ende sine int herte niene draghen? 
        Vintsi were, si laten hem jaghen; 
        maer den armen enten verwonnen, 
        dats dien si sparen niene connen. 
        M.: der Naturen Bloeme. 
    


Bl. 97, vers 16-22, en bl. 98, vers 1-9: Hoe menig herder,	enz.

    
        Hoe menech wolf es nu herde 
        Onder die scaep van groter werde 
        Daer Christus omme storte sijn heilige bloet. 
        M.: Der Kerken Clagen. 
        Si soecken die wolle meer dan tscaep. 
        Jan van Ruysbroeck, Cf. Belg. Museum, D. IX, bl. 172. 
        Die gaen in Gods wijngaert bladen 
        En sniden af die druve vet 
        Ende en becommeren hen niet daer met 
        Wie es der heilegher Kerken let. 
        M.: Der Kerken Clagen. 
        U poegen es te gaderne scat. 
        M.: Der Kerken Clagen. 
    


	Want absoluciebrieve, zeghels, ende van dien, die veel ghels hevet, hi vercrighet al.


J. van Ruysbroek, u.s.
Bl 98, vers 10-23, en bl. 99, vers 1-8: O Christus,	enz.

    
        Corte rocke, breede swarde 
        Sijn nu nuwe, ende lange baerde, 
        (Trouwe es getrocken onder voet); 
        Ghierecheit ende hovarde, 
    


{==209==} {>>pagina-aanduiding<<}


Dierre cleedre, hoege parde. 
Opter heileger kerken goet 
Toent nu menech sieren moet. 
M.: Der Kerken Clagen. 



	Op menigvuldige plaatsen zijner werken laat Maerlant zich geweldig uit tegen de ongebondenheid der geestelijken van zijnen tijd. - Zie desaangaande nog het reeds vermelde stuk van Ruysbroek (Belg. Mus., D. 9, bl. 168) en de aanhaling uit Jan de Weert's Spieghel der Sonden, bij Jonckbloet, D. 3, St. I, bl. 280.

    
        Die selden van couden verwarmen, 
        Ende oec van hongere carmen, 
        Daer men hen cleene genade doet, 
        Dat es dat roepen van den armen: 
        Ay, here! en saels u niet ontfarmen, 
        So dat mijn lichame werde gevoedt? 
        Dus roepen si, met ydelen darmen, 
        Met sieken leden, met naecte armen; 
        Ghi sit in welden bi d' gloet; 
        Ghi en laetse niet bi u geharmen; 
        Ghi iaechse, die ghi soudt bescarmen; 
        Ende hebt der heileger kerken goet, 
        Dat u te rechte noyt en bestoet! 
        M.: Der Kerken Clagen. 
    


Bl. 102, vers 1-3: Eilaas! het godlijk woord,	enz.

    
        ...... dat testament 
        dat menich kersten cume kent. 
        M.: Rijmbijbel. 
    


Bl. 106, vers 11: Geene avonture meer,	enz.

    
        die loghenaren van den Grale. 
        M.: Spieghel Historiael. 
    


Bl. 106, vers 12-16: Hier werd hem 't grootsch tafreel,	enz.
	Zie der Naturen Bloeme, vers 117-141, alwaar Maerlant zelf den inhoud van zijn werk opgeeft.	
Bl. 107, vers 3: En, zonder 't wraakgeschrei,	enz.
	Dat Maerlants vijanden het uitgeven van zijnen Rijmbijbel te baat namen om eene vervolging tegen hem in te spannen, blijkt uit menigvuldige plaatsen zijner schriften. Eene oude kronijk, verledene eeuw in Engeland ontdekt, beweert dat hij, uit grooten haat van sommigen, aangeklaagd werd, omdat hij den Bijbel ver-	


{==210==} {>>pagina-aanduiding<<}

	taald had, en bevel kreeg zich voor den Paus te verantwoorden. Zijn boek, aan een onderzoek onderworpen, werd voor zeer goed gekeurd en hem wederom ter hand gesteld, tot verbaasdheid zijner vijanden. (Zie Le Long, Boekzaal der Ned. Bijbels, 220.) - Insgelijks in den Wapene Rogier van Jan de Weert, medegedeeld bij Eelco Verwijs, Inl. XVII), vinden wij van deze vervolging tegen Maerlant melding gemaakt. Daar luidt het namelijk:

    
        ‘Want die Bibele hi in Dietsche ontsloot 
        Ende voer zijn dicht thoeft hi boot, 
        Voer dies hadden toren.’ 
    


Bl. 107, vers 8-23: O, spreekt de jongre thans,	enz.
	Zie: Wapene Martijn, Van der Drievoudichede en Dander Martijn.
Bl. 110, vers 6-14: Wat zonneglans,	enz.
	De stad Damme, herhaaldelijk door de Engelschen, de Franschen en de Vlamingen ingenomen en verloren, had verscheidene malen al de afschuwelijkheden van plundering en brandstichting te ondergaan.
Bl. 111, vs. 14-21: Thans echter,	enz.
	In het Belgisch Museum (D. II, bl. 462) wordt een uittreksel uit de archieven der pastorij van Damme medegedeeld, waaruit men zou mogen opmaken dat Maerlant ook wel profecieën geschreven heeft, die betrekking hadden op zijnen tijd. Gemeld uittreksel is onderteekend door J.B. van Belle, J.U.D. eerste raad en griffier van Brugge. Het einde van het stuk luidt: ‘.... omtrent dien tijdt hadde gheleeft eenen sterrekijcker ende rijmschrijver, die met rijmdichten van ghelijcke maete sijne voorsegghinghen hadde beschreven: die ick, nu sijnde oudt 87 jaeren, heb onthouden dese naervolghende versen:

    
        Mellandus heeft gheseyt, als hy noch was in 't leven, 
        Datter een koninghs-heyr in Vlaenderen sal begeven, 
        In Bulscamp sal hy gaen ‘en daer sal men hem slaen. 
        Siet Bulscamp, dit's den dagh’ dat men u bloedigh sagh. 
    


Bl. 112, vers 15: Voor slachtersbijl en goeden dag.	
	De goeden dags waren dikke knuppels, aan het boveneinde zwaar gekolfd, of voorzien van eene ijzeren muts, en tevens gewapend met eene vooruitstekende ijzeren pin. (Zie Huydecopers aanteek. op Melis Stoke, III, bl. 81.)


{==211==} {>>pagina-aanduiding<<}

Bl. 113, vers 13-22, en bl. 14, vers 1 en 2: Kan 't zijn,	enz.
	Even als vele edele zielen, verpoosde Maerlant met voorliefde bij den communistischen droom van eene algemeene vrijmaking en bevrediging des menschdoms, bij middel van de gemeenschap der goederen te bewerken. Sterk spreekt hij desaangaande zijne overtuiging uit in den Wapene Martijn en in den Spieghel Historiael, I, 13.
Bl. 115, 116 en 117:	
	‘Pieter de Coninck, Jan Breidel en een groot aantal ambachtslieden verlieten Brugge en gingen naar Damme en naar Ardenburg, in afwachting der tijdsomstandigheden. Van dan af begon De Coninck met de zonen van Gwijde, die te Namen waren, geheime betrekkingen aan te knoopen en met hen een ontwerp van algemeene verlossing te vormen. - Intusschen had de landvoogd binnen Brugge eene talrijke macht van fransche krijgsknechten vergaderd en door zijne bedreigingen zoodanig den schrik verspreid, dat meer dan vijf duizend Klauwaarts naar Damme bij De Coninck vluchtten. Deze, zich aan het hoofd van een leger ziende, dat bij de 7000 onversaagde mannen telde, besloot eene bloedige wraak over de Franschen te nemen. Des anderen daags 's morgens, eer de zon op de kim gerezen was, stonden al de Klauwaarts met De Coninck en Breidel voor de poorten van Brugge: op een teeken door hen gegeven, overrompelden hunne vrienden van binnen drie poorten. Dan togen de verwoede Bruggelingen in de stad, roepende: “Vlaanderen den Leeuw! Wat walsch is valsch is! Slaat al dood!” Zij spreidden zich door de stad uit, braken de deuren open der huizen, waar de Franschen geherbergd waren, en vermoordden al wat zij vonden. Die, welke in de halve duisternis door eene of andere poort wilden ontvluchten, deed men zeggen: “Schild en vriend”, welke woorden door geenen Franschman kunnen uitgesproken worden. Dus hakten zij oogenblikkelijk diegenen neder, wier uitspraak eenen Franschman verried: bij de 5000 vreemdelingen vonden in dien morgen de dood binnen Brugge, sommige kronijken zeggen 1,700, andere 3,500. Wat er ook van zij, er bleef geen enkel Franschman in Brugge. De landvoogd met eenige zijner ridders zwom over de stadsgracht, vluchtte naar Kortrijk, waar hij eene bezetting liet, en voorts naar Rijssel.’


Hendrik Conscience, Gesch. van België.


{==212==} {>>pagina-aanduiding<<}

DE ZOON VAN DEN METSELDIENDER. Vrij naar het provençaalsch van Jasmin	Bl. 121.

	Bl. 121, vers 12: op den steegschen trap, d.i. een rechtopgaande, een steile trap. Het woord is afgeleid van: steeg = stug, en dit van stijgen. Zie Kiliaen, op: steegh.
	Bl. 123, vers 11: kweling: verkwijning. Zie Kiliaen op quelen en queling. Kwelen en kweling worden in 't Zuiden nog algemeen in den ouden, goeden zin van kwijnen, verkwijning aangewend.
	Bl. 127, vers 12: van her: op nieuw.	

DE STOOMWAGEN. Bij de 25ste verjaring van de instelling der spoorwegen in belgie	Bl. 133.

MARTHA DE ZINNELOOZE, naar Jasmin	Bl. 153.
	Bl. 162, vers 2: Zij kuizlen samen. Kuizelen = koozelen, een frequentatief van koozen, beteekent: vriendelijk, met zoet gestreel, samen stoeien.
	Bl. 165, vers 1: achter den toog = toonbank.
	Bl. 176, vers 2: dertig jaar te root. Achtereen, op eene rij, root = rij.

DE OORLOG, oratorio	Bl. 179.
	Bl. 181, vers 2: Tarwe, garst en koren. Het woord koren beteekent in het Zuiden niet graan in het algemeen, maar bepaaldelijk rogge.
	Bl. 181, vers 6: Bortelen, is met geweld en in overvloed uitbreken.
	Bl. 192, vers 2: smoor, algemeen voor: rook, even als: smoren voor rooken. Zie Kiliaen op smoor.
	Bl. 192, vers 5: duilen, drukt het ronkende gerucht uit, dat een lichaam teweeg brengt, wanneer het snel door de lucht bewogen wordt; het woord is verwant met dol en dul.





