
    
        
            
                Een Haagsch fortuin
                Johan Gram
            
            
                GEBRUIKT EXEMPLAAR
                exemplaar universiteitsbibliotheek Leiden, signatuur: Hotz 3414
                
                ALGEMENE OPMERKINGEN
                Dit bestand biedt, behoudens een aantal hierna te noemen ingrepen, een
                    diplomatische weergave van Een Haagsch fortuin van Johan Gram uit 1877.
                
                REDACTIONELE INGREPEN
               Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina (p. II) is niet opgenomen in de lopende tekst.
                
                [pagina I]
                EEN HAAGSCH FORTUIN door JOHAN GRAM.
                
                leiden,
                P. VAN SANTEN.
                1877.
                  
            
            
                
                    2009 dbnl
                    
                
                gram001haag01_01
            
            
                unicode
            
            
                Johan Gram, Een Haagsch fortuin. Leiden, P. van Santen 1877 
                
            
        
        
            DBNL-TEI 1
        
        
            
                2009-11-04
                
                    CB
                
                colofon toegevoegd
            
        
    
    
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Johan Gram, Een Haagsch fortuin. Leiden, P. van Santen 1877 
 
Zie: https://www.dbnl.org/tekst/gram001haag01_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 

        
            
            
        
        


{==1==} {>>pagina-aanduiding<<}

Eerste hoofdstuk.

Mijnheer De Grootens zat te mijmeren, al deed ook zijn somber voorhoofd vermoeden, dat het geen opgewekte droomerijen waren. Bij iemand van ruim vijftig jaar, die de positieve betrekking van secretaris-generaal bij het ministerie van openbare werken bekleedt, zullen trouwens poëtische mijmeringen wel even zeldzaam als bloeiende aloës zijn.
Gelijk hij daar achterover in den grooten fluweelen leunstoel lag, met de rechterhand 't hoofd steunende, terwijl de linker zenuwachtig op den gebeeldhouwden armknop trommelde, besefte men spoedig dat zijn overdenkingen niet van aangenamen aard waren. Blijkbaar hadden de papieren op den mahoniehouten lessenaar vóór hem die opgewekt, want telkens als de linkerhand er een greep, werden de wolken op 't voorhoofd donkerder. Na eene poos stond hij op, stak eene sigaar aan en liep, 't hoofd naar den grond gebogen, zijne schrijfkamer in 't rond.

{==2==} {>>pagina-aanduiding<<}

Hij had echter geen oog voor die smaakvolle deftigheid in 't rond. Zelfs de weelde, die het open raam omlijstte, lokte hem niet. Toch was het een gezicht vol frischheid, over tuinen en weiden in schaduw, en daarachter, in wazig verschiet, het wegdommelend duin. Eene schitterende avondzon, die even als in Rembrandt's landschappen de eerste partij zong, scheen het er op gezet te hebben, zich ditmaal te overtreffen. Doch, hetzij de bosse der schoone kunsten, de zesde zin volgens Topfer, bij den secretaris-generaal niet aanwezig was, hetzij 's mans gemoedsstemming alle goede verstandhouding met de natuur belette - De Grootens bleef voor het open raam staren, zonder iets te zien; hij blies den rook zijner fijne Havanna snel en gejaagd uit, zonder iets van de geurige wolken te genieten.
Zoo stond hij voor den spiegel, en toen het onverschillig maar eerlijk glas hem het beeld van den heer De Grootens, secretaris-generaal bij het ministerie van openbare werken, weerkaatste, scheen een blik op die beeltenis de onweersbui op 't voorhoofd eenigszins te verdrijven.
Trouwens, zelfs na aftrek van de genegenheid die mijnheer De Grootens, even als ieder sterveling, in hooge mate voor dat beeld in den spiegel moest koesteren, kon die blik wel in staat zijn, door al dat grauw even 't zonnetje te laten doorbreken. Het kenmerk der geheele figuur was - deftigheid, en blijkbaar had de bezitter dier kostbare eigenschap al het moge-
{==3==} {>>pagina-aanduiding<<}
lijke gedaan om haar terdege aan te kweeken en te doen uitkomen. De sluitende zwarte jas, die zijne hooge breede gestalte goed deed uitkomen, zou een minister in de kamer niet misstaan hebben; het wel versierd knoopsgat gaf 't kleedingstuk daarbij 't gewenschte relief. De grijzende bakbaarden van een bijzonder deftigen vorm schonken het vierkante, bleeke gezicht iets achtbaars, dat nog verhoogd werd door de sobere haren, die al hun best deden, om met weinig veel te schijnen. Kortom het geheele voorkomen was deftig, en de kleermaker, aan wien de zorg over De Grootens' uiterlijken mensch was toevertrouwd, kleedde zeker niets als staatsraden of ministers, en, per gratie, een enkelen minder verheven sterveling.
Iemand met een gunstig of indrukwekkend uiterlijk heeft véél voor. Het is een kapitaal dat de feeën hem bij zijne geboorte meegegeven hebben en waarover hij de vrije beschikking heeft. De sympathie, die een ander, met een voorkomen dat meer op Quasimodo dan Adonis gelijkt, eerst bij nadere en degelijke kennismaking allengs moet trachten te veroveren, heeft zulk een bevoorrechte onmiddellijk gewonnen.
Wanneer men echter dat deftig innemend uiterlijk van De Grootens wat nauwlettender waarnam, zou een scherp opmerker het grijze oogenpaar dat niet lang uwen blik doorstond, eer sluw dan scherpzinnig van uitdrukking hebben gevonden. De fijne saamgeknepen lippen zouden daarbij nog den dunk ver-
{==4==} {>>pagina-aanduiding<<}
sterkt hebben dien men van de geslepen oogen kreeg, al deed de vriendelijke glimlach daaromheen ook nog zoo zijn best u te verschalken.
Ging men echter met zulk eene beschouwing in bijzonderheden niet zóóver, dan moest het geheel een aangenamen indruk maken, en kon niemand zich verwonderen dat het voor menig ambtenaar een feest was, wanneer de secretaris-generaal op beminnelijke wijze de hand met den prachtigen zegelring naar hem toestak.
Een oogenblik glimlachte De Grootens tegen zijn eigen persoon; maar ook slechts één oogenblik. Toen knikte hij zich zelven herhaaldelijk ernstig toe, op eene wijze die, in woorden overgebracht, kon beteekenen: ‘dat hadt ge niet licht gedacht, De Grootens!’
Daarop werden de lippen krampachtig samengeknepen en zuchtte hij: ‘Hoe kom ik er ooit uit!’
De wandeling werd nu weer aangevangen, en wie weet hoe lang mijnheer De Grootens zijn somber gepeins had voortgezet, indien niet mevrouw ware binnengeruischt, en al die muizenissen op echt vrouwelijke wijs verdreven had.
‘Hoe zie ik er nu uit, manlief?’ was de korte maar karakteristieke vraag der vrouw, die zoo geheel en al vervuld was van haar nieuw toilet, dat zij alléén op haar man lette om zijne bewondering over het inderdaad welgekozen grijs zijden kleed, deels met zwarten kant bedekt, te erlangen. Met half uitgespreide armen bleef ze aldus voor de type van deftig-
{==5==} {>>pagina-aanduiding<<}
heid staan, die haar met een kennersblik opnam en zei:
‘Uitmuntend, uitmuntend, Margreet!’
Ook aan mevrouw was een smaakvol toilet wel besteed, en de modiste, die haar ‘behangen’ moest - beter woord weet mijne pen voor de tegenwoordige ornamenten der kleedij niet te vinden, - had eer van haar werk. Wel hadden de gevulde vormen der eertijds twintigjarige slanke dame allengs de grenzen zoodanig overschreden, dat zij nu aan overdadige weelde herinnerden, maar de leeftijd van 40 jaren was daarvoor immers eene geldige verontschuldiging. Het geheele voorkomen gaf daarbij den indruk, dat mevrouw Lucullus als een harer beschermheiligen vereerde; terwijl het levendig oog verried, dat zij de gaven van den geest niet om het stoffelijk genot versmaadde.
‘Dus je gelooft, dat ik er wezenlijk smaakvol uitzie?’
‘Heel gedistingeerd, vrouwlief,’ betuigde hij op nieuw. ‘Je bent gekleed zooals 't de vrouw van een hoofdambtenaar betaamt: deftig en degelijk. Burgermenschen zoeken het in veel kleuren of bonten opschik; maar de vrouw comme il faut.....’
‘Die,’ ging mevrouw, haar schouders ophalende voort, ‘uit een ijzermagazijn met den surnumerair De Grootens trouwde.....’
‘Om later een sieraad der deftige kringen te worden - zoo'n vrouw comme il faut beseft wat haar past.’
Dit laatste was half fluisterend gesproken, want muren hebben ooren, vooral in den Haag, waar men

{==6==} {>>pagina-aanduiding<<}

niet altijd zeker is of de afscheidingen van steen of van bordpapier zijn.
Het scheen dat zijne gedrukte stemming door mevrouw's verschijning verjaagd of althans getemperd was, want toen zij na dat half galant, half insinueerend woord, zich zuchtend liet ontvallen: ‘als onze beurs zich dan maar naar den rang voegde!’ werd het sombere oog van daar straks levendig en wierp hij 't hoofd bijna vroolijk in de hoogte. Met zekere minachting herhaalde hij:
‘Onze beurs! Kom Greta, breng-je dat nu weer op het tapijt! De stand is immers alles; 't geld kan men des noods nog voor een gedeelte ontberen, zoo men maar groot krediet heeft of het weet te scheppen. Laten ze de overmacht van stand of geboorte maar eens loochenen: men kan 't niet. Hoe hebben wij 't in die 20 jaar gemaakt? Gij hadt wát fortuin en ik eveneens: we hebben dien spiering eenvoudig uitgegooid om een kabeljauw te vangen. Al dien tijd hebben we onbekrompen geleefd, omdat we eenvoudig deden alsof we veel geld hadden en ons dadelijk op een voornamen voet vestigden. Dat boezemde overal ontzag en vertrouwen in. Daarbij waren we verstandig genoeg om zooveel mogelijk bij dezelfde leveranciers te blijven en betaalden geregeld van onze hooge rekeningen nu en dan een gedeelte af. Ons krediet bleef daardoor gevestigd, en we konden gerust voortgaan met.... je begrijpt me. Dat is 't

{==7==} {>>pagina-aanduiding<<}

heele geheim om een man van kapitaal - in schulden te worden.....’
De schijnbaar luchtige manier waarop mijnheer zijn oorspronkelijk stelsel voordroeg, scheen haar toch niet te bevallen, want met een kwijnenden blik liet ze er op volgen:
‘Nu, als 't krediet door schulden bewezen moet worden, dan kunnen we naar den prijs dingen.....’
‘Maar Greta,’ kwam hij er dadelijk half grommend, half lachend tusschen, ‘wat een sombere bui! Een slechte proloog voor een feest. “Profitons de l'instant” zooals het liedje zegt. We zouden de roeping van gastheer en gastvrouw slecht begrijpen, als we onzen genoodigden niet een opgeruimde stemming aanboden. Is alles klaar? Ontbreekt er niets meer aan? Heeft van Lemden de champagne gezonden?’
‘Alles staat kant en klaar,’ luidde het antwoord. ‘De wijn is ook gekomen, maar met een kort droog briefje er bij, waarin van Lemden op afdoening der rekening over 68 aandringt.....’
‘Je kent mijn systeem,’ liet mijnheer er nu ongeduldig op volgen, ‘we zullen hem dezer dagen drie honderd gulden sturen, dan heb ik weer voor duizend krediet. Als we van avond ons doel maar wat naderen, dát is de groote vraag!’
Mevrouw liet zich in den leunstoel vallen, en knikte haar man toestemmend toe, terwijl haar blik zich allengs naar 't betooverend gezicht door het raam wendde. Omtrent dat doel bestond bij

{==8==} {>>pagina-aanduiding<<}

het echtpaar de treffendste overeenstemming. Beiden beschouwden het als 't hoogste geluk huns levens niet alleen, maar als de verwezenlijking van het ideaal dat hun eenig kind Marianne zich vormen kon. Dat ideaal was baron van Gaalderen, een heer die niets onbeproefd liet van hetgeen 't brein der Théophile's uitdacht, om zijn vijf en veertig jaren tot hoogstens een dertigtal te herleiden. Daar de levenslustige baron in zijn vlinderleven zich steeds Don Juan in plaats van Antonius voor oogen had gehouden, was het geen gemakkelijke taak, die hier der verjongingskunst werd opgelegd. De verschillende cosmetieken, die hierbij hunne hulp verleenden, verspreidden daarbij zulk eene overweldigende geur, dat iedereen die den welriekenden heer wat van nabij ontmoette, spoedig 't geheim doorzag. Zijne vormen schenen een geïllustreerden ‘manuel du bon ton;’ zijne conversatie was aangenaam, los en soms geestig. Het was de schrale interest van zijne stormachtige jeugd en van de fijne aristocratische geboorte en opvoeding, want de beleefdheid en keurige vormen van den waarachtigen aristocraat bewijzen, dat hij ‘par droit de naissance’ bezit, wat de parvenu ‘par droit de conquête’ tracht te bereiken.
Op Taco van Gaalderen was de hoop van het echtpaar gevestigd, en het werd hun liefste denkbeeld, dat zij de aanstaande schoonouders zouden worden van den baron, die hun Marianne zulke fijne

{==9==} {>>pagina-aanduiding<<}

oplettendheden bewees, en alle gelegenheden zocht om haar te ontmoeten.
‘Hij heeft daar straks Marianne weer een keurigen ruiker witte rozen gezonden,’ zei mevrouw.
‘En wat zei Marianne er van?’
‘Ze sprong van blijdschap op, toen ze die heerlijke rozen zag, maar als ik van den gever sprak, roemde zij de bloemen.....’
‘Wonderlijk schepseltje,’ mompelde hij.
‘Met recht, ieder meisje, die zoo'n schitterende partij in 't vooruitzicht had, zou heel anders handelen.’
‘Zou 't misschien, in hare onwetendheid, nog niet de beste tactiek zijn?’
‘Kom, Adolf,’ zei Mevrouw half knorrig, ‘kan-je in een onschuldig kind van 18 jaren zooveel berekening vermoeden?’
Mijnheer wilde antwoorden, toen er geklopt werd en de werkmeid den bode van Son aandiende.
‘Laat hem maar binnen komen!’
De bode van Son kwam met een diepe buiging de kamer in. Hij droeg een dier zwarte rokken, welke zoogenaamde dienknechten helaas nooit goed passen. Daarentegen paste zijn gezicht overal bij; het bleef altijd even onbeweeglijk of het bij eene begrafenis of een bruiloft hulp bewees.
‘Wel, van Son,’ zei mijnheer vriendelijk, ‘kom eens voor 't front. Zie-je er knap uit om van avond te dienen? Draai-je eens in 't rond.’

{==10==} {>>pagina-aanduiding<<}

‘Ik zou 't nog al denken, meneer. 't Is mijn nieuwe begrafenis-rok, een fijn stuk, meneer. Ik heb er van morgen nog -’
Een afwijzend gebaar van mevrouw deed hem niet verder gaan.
‘Dan maar flink opgepast, hoor!’
‘Hoor eens,’ voegde mevrouw hem vertrouwelijk toe, ‘we zijn nu toch onder ons - je behoeft met die schoteltjes met gebak, ijs en andere fijne ververschingen niet zoo dikwijls rond te gaan en zoo langzaam -’
Een duidelijke wenk van mijnheer deed haar niet ophouden.
‘... dat de gasten zich nog bedenken kunnen. 't Moet vlug gaan, hoor. We hebben toevallig meer gasten dan we eerst meenden te vragen, en er is dus minder besteld dan we misschien noodig konden, hebben; begrepen?’
‘Economie de bouts de chandelle!’ mompelde mijnheer, toornig met den voet trappelende.
‘Best, mevrouw,’ zei van Son, ‘ik zal wel zorgen dat de lui hun maag niet overladen. Er zoo maar met den Franschen slag doorheen, jawel, jawel mevrouw!’
‘Ga nu maar naar de keuken,’ beval mijnheer vrij kortaf; ‘daar zal je de meiden nog wat kunnen helpen.’
Met een onderdanige buiging verdween de man in den te wijden rok en te korten broek, en toen

{==11==} {>>pagina-aanduiding<<}

de deur gesloten was, begreep mevrouw dat het eenige middel om de berisping van haar man te ontkomen hierin bestond, dadelijk een ander onderwerp aan te grijpen.
‘Hoeveel gasten hebben we nu van avond, Dolf?’ vroeg zij dus met haar liefste stern? ‘Baron van Gaalderen, mijnheer en mevrouw van der Daan met hunne drie dochters, kolonel van Leent en zijn vrouw, den schilder Felman, luitenant van Horsen en den Franschman: dat zijn er tien!’
‘Je vergeet Mols!’ voegde mijnheer er koeltjes bij.
‘Hoe kom je nu in 's hemelsnaam aan dien bakker?’ vroeg zij minachtend, ‘die hoort in 't geheel niet bij dat gezelschap?’
Dit moest De Grootens toestemmen, en met zekeren tegenzin vertelde hij, dat Mols, als medebestuurder van het weeshuis, dien morgen bij hem was geweest, van die partij gehoord had, en zoo ondubbelzinnig 't verlangen had doen blijken om dit feest eens bij te wonen, dat hij wel half verplicht was geweest hem te vragen. ‘Daarbij,’ ging hij dralend voort, ‘is de man zelf, of liever zijn krediet, ons ook veel waard, en Mols heeft me nog al eens - ’
‘Wel mogelijk,’ ging mevrouw driftig voort, ‘maar zoo we al onze crediteuren wilden vragen -’
‘Konden we het Paleis van Volksvlijt wel huren, toegestemd. Maar wees gerust, vrouwlief, de baron, de kolonel en die Eransche schrijver maken alles

{==12==} {>>pagina-aanduiding<<}

weer goed. De familie van der Daan is daarbij ook zeer gedistingeerd.’
‘Als je broer Karel uit Indië van avond nog bijtijds mocht aankomen, dan zou hij bijzonder welkom zijn. Dat zou heerlijk wezen: een rijke oudgast, die misschien zwarte bedienden meebrengt. Wat zou hij onzen salon aardig sieren.’
‘Wel zeker, met een papegaai in zijn hand, dan wordt het een tweede editie van Robinson Crusoë. Maar je hebt gelijk: een schatrijke oudgast, die in Indië zeer gezien was, is niet te verwerpen.’
Zijn broer Karel De Grootens was dan ook een van die gelukvogels, zooals de routine-mannen en schoone slapers in het bosch hier te lande hen noemen, zonder er ooit aan te denken, dat de oudgast in Indië heel wat gewerkt, geestkracht ontwikkeld en zich opofferingen getroost heeft, om een groot fortuin bijeen te garen.
Karel, was een vroolijke klant geweest. Vóór zijn achttiende jaar had hij zijn narreschoenen tot op de binnenzool versleten, zoodat de oude heer De Grootens er niets beters op wist dan hem naar Harderwijk te brengen, in de hoop dat hij in Indië met de Fortuin niet zoo in onmin zou leven, als hij 't hier gedaan had. De proef gelukte. Al die buien en slechte moussons van zijn leven waren voorbij, en de zon bleef schijnen. In Indië weet hij den militairen dienst te ontkomen, houdt zich flink, en wordt opzichter van een suikerplantage. Later trouwt hij de

{==13==} {>>pagina-aanduiding<<}

dochter van den suikercontractant, houdt kijkers en handen ferm open, en wordt ten slotte zoo rijk als Cresus. Ongelukkigerwijze verloor hij vrouw en kind, zoodat de aantrekkingskracht van het vaderland hoe langer hoe sterker werd, en hij eindelijk zijne zaken aan kant deed, om zich voor goed in Nederland te vestigen.
Karel had niet veel briefwisseling met zijn broer Adolf gehouden, maar hem toch geschreven dat hij naar Nederland terugkeerde. Gisteren was er een telegram uit Parijs gekomen, waarin hij in den laconieken telegraafstijl had gemeld, dat hij den volgenden dag in den Haag hoopte te zijn. Er was dus inderdaad kans, dat de Nabob hen te midden van de soirée verraste. Hoe gaarne De Grootens zijn broer ook aan 't station verwelkomd had, was dit nu onmogelijk, en daarom had hij den stationschef een briefje ter hand gesteld, met verzoek dit aan zijn broer te overhandigen. Dan was Karel voorbereid op hetgeen hem wachtte, en begreep hij tevens de reden van Adolf's afwezigheid.
‘Maar hoe kent de stationschef hem?’ vroeg mevrouw naief.
‘Wel, dan roept men immers van avond aan elken trein of Mr. De Grootens er is, en overhandigt dezen 't briefje, wanneer hij zich bekend maakt.’
‘Slim overlegd. Nu, ik ga nog eens even beneden kijken of alles in orde is.......’
Maar voor mevrouw aan de deur was, werd deze

{==14==} {>>pagina-aanduiding<<}

reeds geopend door de werkmeid, die vergat te kloppen en met een verwonderd gezicht zei, dat er beneden iemand was die verzocht om mijnheer, ‘mijnheer zijn broer, zei-ie,’ te spreken.
‘Daar is hij! daar is hij!’ riep mevrouw ontroerd.
‘Wel, wel, is Karel daar! Heb-je meneer in het salon gelaten?’ stiet mijnheer er achter elkaar uit, terwijl het echtpaar in een vaart den trap afvloog en de voorkamer binnenstormde - waar De Grootens eensklaps als een der dochters van Loth bleef staan, toen hij den bezoeker ontwaarde.
Dezen zag men het aan, dat hij op 't punt had gestaan De Grootens te gemoet te snellen, maar door de onmiskenbare teleurstelling en schrik op 't gelaat van den secretaris-generaal werd teruggehouden.
De hand, die hij reeds toegestoken had, viel weer slap neer, en de trillende lippen verrieden de ontroering van den ongenooden gast.
‘Gij hier, Anton!’ werd hem koel, bijna wrevelig door De Grootens toegevoegd.
‘Ik kwam hier langs,’ antwoordde de bezoeker stil en treurig,’ en toen ik den naam op den deurpost las, kon ik toch niet nalaten u eens even op te zoeken...... Ge zijt welvarend, hoop ik....’
Intusschen had De Grootens zijn tegenwoordigheid van geest geheel herkregen, en, terwijl hij den bezoeker een stoel aanbood, hem te gelijkertijd stilzwijgend de hand gedrukt. Of dit uit hartelijkheid of overleg gebeurde, was moeielijk op zijn deftig ge-
{==15==} {>>pagina-aanduiding<<}
laat te bespeuren. Daarop wendde hij zich naar Greta en zei op vrij kalmen toon: ‘Greta, mijn broer Anton..... van wien ik je wel eens gesproken heb - Anton, mijn vrouw.’
Een scherpe, smartelijke glimlach plooide 't mager gezicht van den ‘Anton,’ die zoo vormelijk voor het eerst, na een bijna twintigjarig huwelijk, als een nieuw ontdekten zwager werd voorgesteld. Wie zou hem ook ooit voor een broer van den eleganten deftigen De Grootens hebben gehouden, die in de goede coteriën der hofstad was opgenomen, in de Besognekamer met generaals en oud-ministers een partijtje maakte, en wel voor kanselier van de orde der deftigheid kon doorgaan. Toch was Anton inderdaad de middelste van het drietal broers, ofschoon er nooit van hem gerept werd. Zooals men er in elke familie heeft, was hij de sukkel der De Grootens. Lag het aan hem, dat hij zoo aan lager wal was geraakt, of was het noodlot de eenige schuldige: hieromtrent verschilde men te Middelburg, waar de familie geboren en grootgebracht was, zeer van meening. Zij, die alles aan eigen geestkracht en volharding te danken hadden, zeiden met de hun eigen onbarmhartige kritiek, dat als men de handen wilde uitsteken, iedereen in de wereld een goede plaats kon veroveren. Maar anderen, die, door de fortuin gezegend, met ruimen blik hadden toegekeken, beweerden dat men met de ‘gelukkige omstandigheden’ moest rekenen,

{==16==} {>>pagina-aanduiding<<}

die den een van zelf ten deel vielen en den ander onmeedoogend schenen onthouden te worden.
Met het voorbeeld van Anton De Grootens had men desnoods beide partijen in het gelijk kunnen stellen: hij had zich wel tegen het noodlot geweerd, maar als men zijne ‘faits et gestes’ nauwkeurig naging, kwam men tot het besluit dat, mocht de fortuin hem den rug hebben toegekeerd, hij haar evenmin altijd 't hof gemaakt had.
Zijne wispelturigheid en zekere lichtzinnigheid hadden hem leelijke parten gespeeld. Achtereenvolgens was hij deelgenoot in een azijnfabriek, fotograaf, klerk ter provinciale griffie, agent van eene begrafenismaatschappij en van een wijnfirma te Bordeaux geweest. Door te veel te steunen op de eerlijkheid van anderen, en de verdeeling van zes werkdagen en eenen rustdag heel vrijgevig om te keeren, had die goedheid en gulheid het gevolg, dat Anton best een handleiding voor alle vakken en betrekkingen kon schrijven. De fortuin had dus wel eenige reden, waarom ze hem links liet loopen. De laatste slag was echter onverdiend geweest. Door zijn huwelijk met een vermogende vrouw was hij in de gelegenheid geweest met een kundig deelgenoot eene linnenfabriek in Noord-Brabant op te richten. Alles ging goed en de klanten begonnen reeds op te dagen, toen op zekeren dag de gewetenlooze compagnon met stille trom vertrokken was en het bleek, dat hij het fortuin van Anton's vrouw behoorlijk had

{==17==} {>>pagina-aanduiding<<}

meegenomen. Kort daarna had Anton zijne vrouw verloren, en nu was alles hem zoo tegengeloopen, dat hij verschillende artikelen rondventte.
Hij zag er bleek en mager uit. De diepe voren in 't gelaat had zielelijden er in gegroefd. Een zeer welwillende trek om den mond die met iets edels in de uitdrukking der oogen harmonieerde, gaf aan 't vale gezicht echter iets aantrekkelijks. De kleeren waren kaal maar van goeden snit, en iedereen zou in den man met het te welbekende glimmend zwart taffen pakje niettemin een heer van goeden huize vermoed hebben.
De Grootens was verlegen met zijne houding, met zijn mooi salon, met alles, en daarbij was hij vertoornd over die ongelegen komst. Hij wist niets te praten, zocht naar 't een of ander, totdat er eindelijk verward uitkwam:
‘En waar woon je tegenwoordig? Waar houdt ge u mee bezig?’
Op eens schoot er een vonk uit de anders doffe oogen en sarcastisch was 't antwoord:
‘Ik woon in elk logement dat in mijn eerlijk gezicht genoeg vertrouwen stelt om me te herbergen, en ik heb me hartstochtelijk overgegeven aan den handel - van garen en band, linnen zakdoeken, schoensmeer, enz....’
Al sprekende maakte hij het zwart verlakt pak open en scheen voornemens er 't een en ander uit te halen. Dit was mevrouw te veel, die zich toch reeds

{==18==} {>>pagina-aanduiding<<}

alle geweld moest aandoen om bedaard te blijven, en van verkropte spijt haar kanten zakdoekje ineenfrommelde.
‘Geef u toch geen moeite,’ sprak ze driftig, ‘laat dat rusten, mijnh..... broer Anton. Ik heb op 't oogenblik toch geen.....’
‘Garen, band of glimmend schoensmeer noodig,’ voltooide Anton op den zelfden bitteren ironischen toon den volzin. ‘Dat begrijp ik, mevrouw.'t Was ook niets anders dan de begeerte om u te toonen, hoe verschillend mijn werkkring is van dien van mijn broer den secretaris-generaal en met welk eene overtuiging ik - mijn waar aanprijs.’
Mevrouw zat van ongeduld met den voet te trappen, en haar blik die nu eens op het salon rustte, dat voor de ontvangst der gasten geheel in gereedheid was gebracht, en dan weer naar haar echtgenoot zweefde, zei genoeg, hoe zij dien rustverstoorder verfoeide.
Voor De Grootens bleef Anton toch altijd zijn broer. Al had de secretaris-generaal ook meer hoofd dan hart, en al waren teedere aandoeningen heel zeldzaam bij hem - op dit oogenblik, nu zijn broer daar voor hem zat, vergat hij al het andere, en doemden al de herinneringen van het jonge leven op, dat hij toch met Anton had doorgebracht. Het betere en onbaatzuchtige werd even bij hem wakker geschud en met eene ontroerde stem, die mevrouw verbaasd deed opzien, vroeg hij:

{==19==} {>>pagina-aanduiding<<}

‘Waar heb je al die jaren doorgebracht, Anton?’
Even bitter werd toen geantwoord: ‘Dat durf ik haast niet te vertellen zonder je te doen blozen......’ Toen werd Anton's toon treurig en met alle inspanning om zich te bedwingen en zijn harteleed niet te doen blijken, liet hij er met gedempte stem op volgen:
‘Drie jaar geleden heb ik mijn lieve vrouw verloren. Verdriet over mijn onrechtvaardige achteruitzetting was daar voor een deel de oorzaak van. Toen ben ik aan 't zwerven gegaan. Achtereenvolgens ben ik opzichter in een fabriek, agent eener maatschappij, onderwijzer, weet ik niet al geweest, - maar telkens belette mijne geschokte gezondheid mij, de betrekking behoorlijk waar te nemen. Zes weken lang ben ik te Leeuwarden ziek geweest, tot ik eindelijk met garen en band naar Holland ben vertrokken.’
Mevrouw keek angstig naar de pendule, die weldra acht uur zou slaan. Als die man daar nog zat, terwijl de gasten kwamen, dan wist ze geen raad. Zij kleurde reeds bij de gedachte aan dat onheil. Als een uitvloeisel van die overdenking gold dus de aarzelend gedane vraag:
‘En is het uw.... voornemen om ook hier met uw...... artikelen handel te drijven? Zeker toch niet?’
Het matte oog werd op nieuw levendig en even snijdend als in den aanvang hervatte Anton:
‘Mevrouw, mijne familie heeft zich altijd met zooveel kiesche zorg en hartelijkheid jegens mij gedragen,

{==20==} {>>pagina-aanduiding<<}

dat ik haar gevoel van.... garen en band - pardon, haar gevoel met mijn garen en band niet kwetsen wil. Wat zou de Haagsche wereld zeggen, indien ze vernam dat de eigen broer van Mijnheer De Grootens, secretaris-generaal bij het Ministerie van Open bare werken, die met adellijken als met zijns gelijken omgaat en de rechterhand van zijn minister wordt genoemd - dat die eigen broer glimmend schoensmeer, zakdoeken, pepermunt en andere onontbeerlijke artikelen met grooten ijver rondvent.......’
Nos deden de bittere woorden De Grootens niet in drift ontvlammen. Veeleer troffen ze hem in 't hart, want op aangedanen toon antwoordde hij:
‘Hoor eens, Anton. Gedane zaken nemen geen keer. Men kan niet altijd doen wat men wil, maar wordt door allerlei convenientiën, door allerlei banden vastgehouden. Iemand gelijk ik, moet als hoofdambtenaar mijn stand houden; ik ben verplicht op zekeren voet te leven: dat alles kost veel geld en 't inkomen is daarnaar volstrekt niet geëvenredigd. Geloof maar, dat ik vrij wat zorgen heb. Toch, als ik geweten had, waar ge je ophieldt en hoe 't je ging, dan zou ik je zeker belangstelling getoond en gedaan hebben wat ik kon.’
Met haar blik op de pendule, herhaalde mevrouw eenigszins verstrooid dat Adolf dit zeker gedaan zou hebben, maar dat zij het zelf ook erg moesten overleggen.
Bij dat woord keek Anton in 't rond, nam de kost-
{==21==} {>>pagina-aanduiding<<}
bare meubelen en dure overtolligheden met een veelzeggend knikje op en zei:
‘Ja, dát is aan alles duidelijk te bespeuren: 't riekt hier sterk naar zuinig overleg.....’
‘Dat komt toevallig,’ zei De Grootens, ‘omdat we van avond een partijtje hebben, dat we verplicht zijn te geven.’
‘Waarmee ons fatsoen gemoeid is, zoo we 't niet deden,’ hielp zij, met het oog op de klok.
‘Dus uw vrienden verplichten u om je te ruïneeren!’
‘Dat brengt mijn stand mee!’ antwoordde mijnheer ongeduldig.
‘Een heerlijke inrichting, die standen!’ ging Anton 't hoofd schuddende voort; ‘en 't vermakelijkst van alles is, dat een ieder zich door eigenliefde en trots verbeeldt tot een anderen en beteren stand te behooren dan tot dien, waarvan hij eigenlíjk gildebroeder is. Met de bewonderenswaardigste zelfopoffering neemt iedereen de verplichtingen van dien hoogeren stand op zich; hij zou er zich des noods voor ruïneeren......’
‘'t Is nu eenmaal zoo,’ hernam De Grootens zuchtend, ‘en daar valt niets aan te veranderen.’
‘Droogstoppel's redeneering.’
Mevrouw's geduld raakte echter uitgeput; de wijzer was het kwartier over achten al voorbij, en waar moesten ze met dien ‘man’ blijven, als de gasten kwamen; als baron van Gaalderen zijn weergaloos entrée de salon deed? Greta wist dus niet beter te

{==22==} {>>pagina-aanduiding<<}

doen, dan hem met het vriendelijkst lachje dat zij tot hare beschikking had, te vragen, of hij niets gebruiken wilde. ‘Want,’ eindigde zij, ‘je zal misschien niet veel tijd hebben en verderop willen om je zaken te doen.’
Dat was fijn overlegd, meende De Grootens. Anton vond het ook, want met een heel schamperen lach zei hij:
‘Dat “verderop willen” is meesterlijk uitgedrukt.’
‘Stellig,’ ging mevrouw overredend voort, ‘ik zei het met eene goede bedoeling. We zouden u natuurlijk wel vragen om dezen avond van de partij te zijn, maar Grootens begrijpt even goed als ik, dat u daar geen lust in heeft. Menschen die u geheel vreemd zijn, boezemen u geen belang in.’
‘De zaak is uitstekend bepleit,’ klonk het nog bitterder dan daareven; ‘wat zouden die jonkheeren, hoofdambtenaren, officieren en deftige lui opkijken, als ge hun met veel gratie uw broer, koopman in garen en band, voorstelde en ik, als rechtgeaard handelaar, de eer hunner kalandisie verzocht. Een prachtig tooneel! Neen, neen, wees daar niet bang voor!’
‘U zou er niets aan hebben,’ ging mevrouw voort, alsof zij op 't scherp antwoord niet gelet had. ‘Kom morgen hier familiaar eten, en ga dan liever van avond de stad eens zien. Die is bij gaslicht veel mooier en verrassender dan bij dag. Vooral de Veenestraat en Hoogstraat.....’

{==23==} {>>pagina-aanduiding<<}

‘Zeker,’ ging Anton scherp voort, ‘menziet's avonds alles beter en mooier en - wat hier niet licht moet geteld worden - men wordt zelf minder gezien. Nu, ik zal geen struikelblok voor uwe partij zijn; dat beloof ik u!’
Hij had den hoed al in de hand en greep naar 't bewuste pak, toen de dubbele deur even geopend werd en zich een meisjeskopje vertoonde, dat iedereen die Goethe's Faust vereert, dadelijk aan Gretchen moest herinneren. Jong en oud, die haar zagen, kregen zulk een heerlijken indruk van haar liefelijke verschijning, dat men zich onwillekeurig omwendde om dat beeld van onschuld en reinheid nog eens te zien. Herinnerden hare fijne trekken aan Scheffer's ‘Gretchen’, het frissche carnaat en de donzige wang waren daarentegen Rubens' penseel waardig geweest. Het rijkblonde haar hing golvend, gelijk de natuur het wenschte, over hare schouders, en een wit kleedje deed de ranke leest bijzonder goed uitkomen. Eene natuurlijke roos in 't haar was 't eenige sieraad van haar toilet.
Toen 't aanminnig kopje met de blauwe trouwe kijkers zich vertoonde, had het met een heldere, sympathieke stem gevraagd:
‘Pa, wil u eens naar de bloemen komen zien?’ Maar toen zij een vreemde bespeurde, had ze er onmiddellijk op laten volgen:
‘Pardon, ik dacht dat u met ma alleen was.’

{==24==} {>>pagina-aanduiding<<}

Verrukt over de liefelijke verschijning, vroeg Anton aan Adolf: ‘Is dat uw dochter?’
‘Ja, mijn dochter Marianne,’ antwoordde De Grootens, terwijl hij haar tegelijkertijd een bijna onzichtbaren wenk gaf om weer heen te gaan. Maar Anton had dien onderschept, en hetzij uit verlangen om met het lieftallig nichtje kennis te maken, hetzij uit lust om zijn broers plan te dwarsboomen, liep hij naar 't meisje toe en zei, haar in de blauwe oogen ziende:
‘Nicht Marianne, ik zou heel graag kennis met u maken, en daar mijn broer en zijne vrouw, waarschijnlijk overstelpt van vreugde over mijne komst, verzuimen me aan u voor te stellen, zal ik 't zelf doen: ik ben uw oom Anton.’
Verrast trad zij toen de kamer in en hartelijk Anton's hand drukkende, heette ze hem met haar melodisch stemmetje welkom.
‘Mijn oom Anton! Maar pa, u heeft van dezen oom nooit gesproken, is 't wel?’
‘Wel zeker, kindlief, maar......’
‘Waarschijnlijk meer van oom Karel, hé nichtlief? Ja, ja, dat deed pa alleen om uw geheugen en uw gevoel te sparen. Men moet zooveel voor zenuwachtige gestellen doen.’
‘Je oom Anton is een spotter, hé Marianne?’ zei mevrouw quasi lachende, maar met zulk een onrust in houding en gebaren, dat De Grootens elk oogenblik een uitbarsting vreesde.

{==25==} {>>pagina-aanduiding<<}

Zonder echter te begrijpen wat men meende, verklaarde de zeventienjarige, als de onwaardige dochter van zulke ouders, dat zij dus rijker was dan zij dacht: twee ooms in plaats van één.
‘En komt u ook uit de Oost, oom?’
‘Dat niet, Marianne, maar ik heb toch precies een gevoel alsof ik uit een warm land in 't barre kille Noorden kwam.’
‘Nu,’ zei Marianne welgemeend, in haar beminnelijken eenvoud, ‘dat zal pa en ma pleizier doen, dat u ze juist van daag verrast.’ En zonder op de telegrafeerende gezichten harer ouders te letten, ging ze voort: ‘Dan kan u immers de partij bijwonen. Ik dacht dat u daarvoor gekomen was?’
Er werd gebeld. De Grootens brak het angstzweet uit. Mevrouw werd beurtelings rood en wit; men kon hem toch de deur niet uitdringen.
Met de onverstoorbaarste kalmte, doch zoo scherp als een elst, gaf Anton Marianne ten antwoord:
‘Nichtlief, de uitnoodiging is zekerlijk door een jammerlijk toeval niet aan mijn adres gekomen, maar ge kunt het immers aan uw ouders gezichten wel zien, hoe gelukkig zij zich gevoelen, dat hun broer nog bij tijds hier is. Toch wordt de keus moeielijk voor me, want uw mama heeft zoo'n heerlijk tafereel opgehangen van de stad bij gaslicht, dat ik waarlijk niet weet, welk besluit ik nemen zal.......’
De Grootens deed nu eene wanhopige poging om den pover gekleeden broeder naar zijne kamer mee

{==26==} {>>pagina-aanduiding<<}

te troonen, waar hij ten minste onschadelijk zou wezen. Met de fijngevoeligheid, die vooral menschen in Anton's toestand in bijzondere mate bezitten, begreep hij echter dat weggoochelen onmiddellijk, hoe lief 't ook ingekleed werd, en bedankte daarvoor. Hij had altijd een bijzondere ingenomenheid met gas-verlichting gehad, zei hij, en het Haagsche gas, dat zoo peperduur was, moest wel bijzonder mooi zijn.
‘Dat 's niet lief van u, oom,’ zei Marianne, bevallig met het rechter wijsvingertje dreigende; ‘ik hoopte nu toch dat u van avond hier zou blijven.’
Oom Anton gevoelde aan den eenvoudigen toon, dat zij het oprecht meende, en dat haar donzig gemoed nog voor geen valschheid vatbaar was. Van daar dat zijn lippen zenuwachtig trokken, toen hij haar de hand drukte, en met een innig ‘dank-je, Marianne-lief’ afscheid nam. Een kort ‘tot weerziens, Adolf en - mevrouw,’ door een handgroet vergezeld, maakte aan het verwenschte bezoek een einde.
Toen Anton de deur achter zich gesloten had, zagen beide echtgenooten elkaar met een dankbaren blik aan. Er was een pak van hun hart genomen. Anton's bezoek op zich zelf was reeds een marteling voor hen geweest, maar daar kwam nog de angst bij dat hij blijven zou en in zijne bitterheid zich woorden zou laten ontsnappen die hen in een belachlijk daglicht konden stellen.
Maar nu haalde men ruimer adem, en mevrouw

{==27==} {>>pagina-aanduiding<<}

kon hare vreugde zoo weinig bedwingen, dat haar een blijde ‘Goddank’ ontglipte.
‘Maar 't is toch pa's eigen broer,’ zei Marianne, met hare blanke gevouwen handjes voor haar ma staande, ‘oom zag er zoo erg treurig en bleek uit. Ach ma, ik had zoo'n meelij met hem.’
‘Ik ook, kindlief, maar verbeeld je nu eens, dat baron van Gaalderen of kolonel van Leent hem hier gevonden had. Dat zou ons immers schrikkelijk gecompromitteerd hebben; dan was de heele partij in 't water gevallen. Zoo is nu de wereld, die je nog niet kent -’
‘Arme familie mag men dus niet hebben,’ sprak Marianne bij zich zelve. ‘Dat is even streng verboden door den goeden toon als oprecht te zijn......’
Mevrouw streelde Marianne's wang en zonder haar antwoord te geven op hetgeen 't lief natuurkind overpeinsde, troonde ze haar naar boven mee, om vóór de gasten kwamen, nog gauw een laatste hand aan het toilet te leggen.



{==28==} {>>pagina-aanduiding<<}

Tweede hoofdstuk.

Nauwelijks was de familie uit het salon, of de keukenmeid opende de dubbele deur, om van Son met een paar bloemenvazen door te laten, welke den breeden marmeren schoorsteen moesten sieren. 't Waren keurige Grieksche vazen, die Marianne met rozen, klokjes en klimop op smaakvol losse wijze gevuld had. De dienstbode zou de fauteuils en easy-chairs intusschen om de tafel plaatsen, maar in plaats van zich hiermee bezig te houden, liet ze haar zwierig figuurtje in den hoogen breeden spiegel weerkaatsen en nam zich van alle kanten op.
‘Kom Antje,’ zei de looze Van Son, haar aanminnig in de wang knijpende, ‘haast je wat, meidlief.’
Dat bekwam den galanten dienknecht slecht, want hij kreeg een flinken duw met haar elleboog, terwijl 't mondje snibbig zei: ‘Noem me ten minste zooals ik heet: Annette en niet Antje.’
‘Excuseer, Juffrouw Annette! Je ziet er uit, kijk,

{==29==} {>>pagina-aanduiding<<}

om mijn vrouw met h'r zes bloedjes te vergeten. Vrij je nog altijd met dien bakkersknecht op den hoek van de Wagenstraat? Een knappe, oppassende jongen!’
‘Dat kan je begrijpen! Dat 's mijn portuur niet. Een jongen die nooit iets anders aan heeft dan 'n bruine jas! Mijn kennissen noemden hem op 't laatst ‘de bruine jas.’ Was 't nu nog een zwarte geweest, maar 'n bruine, die je overal dadelijk ziet. Neen, ik verkeer nu met den palfrenier van Graaf van Buls. Die gaat als een heer gekleed. Ik kan toch niet beneden mijn stand verkeering hebben?’
‘Wel zeker niet! wel zeker niet!’ stemde van Son toe, die, met de handen in de zij, haar met zijn kleine grijze oogen verslond. Daarop naderde hij haar vertrouwelijk, en met een geruststellend gebaar dat hij nu zijn vrouw en zes bloedjes niet vergeten zou, vroeg hij haar fluisterend, of zij niet wist wie toch die rare meneer van daareven was; hij had al zijn best gedaan om te luisteren, maar 't rechte was hem toch ontsnapt.
Annette lachte, want zij had in de achterkamer beter geluisterd en woord voor woord gehoord. Dit werd nu van Son oververteld, die de handen in elkaar sloeg, ofschoon hij er niet zóó door getroffen was, dat hij er den schotel met taartjes om vergat, die op een buffet stond. Zelfs schonk hij zich een glas wijn daarbij in, hetgeen de anders niet zoo nauwgezette Annette toch een ‘wel foei, Son’ ontlokte. Maar les excuses sont faites pour s' en ser

{==30==} {>>pagina-aanduiding<<}

vir, en van Son maakte er een goed gebruik van.
‘Wel komaan,’ zei hij de schouders ophalend, ‘zoo'n schraal avondje! Daar zal toch weinig afvallen. Meneer betaalt me half geld omdat ik zijn bode ben, en mevrouw zou nog willen dat ik met de gebakjes en 't ijs een even groot wonder verrichtte als de weeuw met de oliekruik. Goejen morgen! En - als ik van de wijn proef, dan is het tot geruststelling der gasten, dat er geen vergift in is’.....
Mijnheer, Mevrouw en Marianne, die nu 't salon binnentraden, maakten een einde aan deze dienknechts-ontboezeming.
Een kwartier later waren de gasten deftig ontvangen en zag het er in de salons, die in eene Verandah eindigden, gezellig en weelderig uit. Het haperde mijnheer De Grootens niet aan goeden smaak. Zijne salons waren hiervan 't beste bewijs. Geene overlading of vijandige kleuren, maar smaakvolle schikking en harmonie. Wanneer men binnentrad, werd het oog niet van alle zijden door tal van kostbare, doch geenszins fraaie overtolligheden getrokken, maar gaf het donkerbruin ameublement tegen een grijs behangsel een behaaglijken indruk. De fraai gebeeldhouwde spiegel, de bronzen Diana op de pendule en de sierlijke figuren der candelabres kwamen daardoor des te fraaier uit, terwijl prachtige gravures aan den wand de grootste verplichting aan het blauw-grijze fond hadden.
Mevrouw zat op een causeuse in druk gesprek met

{==31==} {>>pagina-aanduiding<<}

mevrouw van der Daan en de kolonelsvrouw. De gastvrouw, die, zonder orthodoxie in de mode, geene zaligheid op straat en in het Haagsche bosch denkbaar achtte, sprak met beide dames op hartstochtelijke wijze over eene nieuwe wijziging in de sleep. Mevrouw was hierbij geheel en al vuur, en geen advocaat kon fijner uitvluchten bedenken om het goed recht van zijn cliënt aan te toonen, dan zij deed om den tegenwoordigen snit te behouden.
Dit conservatief betoog viel bij mevrouw van der Daan in vruchtbare aarde, want deze haatte de mode met den vurigsten haat, omdat haar eeredienst kostbaar is en een referendaris zonder vermogen, met drie volwassen dochters, door de wispelturigheid dier godin geruïneerd wordt. Toch wist het echtpaar van der Daan het moeielijk vraagstuk op te lossen om de inkomsten zoo regelmatig over het geheele jaar te verdeelen, dat zij beren slechts uit de natuurlijke historie en den Haagschen Dierentuin kenden.
Mevrouw van der Daan wist alles zóó goed te overleggen en van oud nieuw te maken, dat een der kennissen eens zeer karakteristiek van haar gezegd had: ‘zij weet van een zwarten rok van haar man een paar witte zomerbroekjes voor haar kinderen te fabriceeren.’
Haar echtgenoot de referendaris was de ministerieële ambtenaar bij uitnemendheid. In zijn oog was 't eene leemte in de scheppingswijze der wereld, dat op den achtsten dag geen afzonderlijk ambtenaars-ras

{==32==} {>>pagina-aanduiding<<}

het aanzijn was geschonken. Gedane zaken hadden echter nu eenmaal geen keer, en daarom? treurde van der Daan er weinig om, ofschoon hij toch 't ambtenaarswezen als een zeer bevoorrechten deftigen stand beschouwde. Het bureau was zijn tempel, en indien men niet bij zekere gelegenheid een belegeringsspel ontdekt had, waarmee hij en zijn hoofdcommies in de vele komkommertijden lieve uurtjes doorbrachten, zou men aan zijne houding vermoed hebben, dat hij nog eens met de referendarispen in zijne hand den geest zou geven. De zorg voor de gezondheid van zijn huishouden was bijna voorbeeldeloos: met een thermometer in de hand controleerde hij ontelbare malen daags den warmtegraad der kamer, en met zijn eigen scherpe oogen lichtte hij 't vloerkleed op om te zien of de dienstbode goed gestoft had.
Mevrouw van Leent, de kolonelsechtgenoote, was de jongste van dit drietal. De lange kolonel had hare twintig bij zijn vijftig jaren gevoegd en die gelijkelijk verdeeld, zoodat ieder vijf en dertig overhield. 't Nam echter niet weg dat het teere blonde vrouwtje met recht haar kolonel ‘pa’ noemde en toch zóó met hem ingenomen was, dat ‘de kolonel’ tot zelfs bij de mode te pas werd gebracht. De kolonel zelf was de type van een oud soldaat: ridderlijk beleefd tegenover de dames, stijf in zijne bewegingen en kort in de wijze van zich uit te drukken. Alleen voor zijn vrouwtje was hij een ander wezen.

{==33==} {>>pagina-aanduiding<<}

Daar er iets voornaams in was om in kunst en letterkunde belangstelling te toonen en De Grootens meermalen had opgemerkt, dat men in bijzonder deftige kringen ook artisten vroeg, was hij op 't denkbeeld gekomen dien ‘haut goût’ ook in zijn huis in te voeren. Zijne vrouw had er groote bezwaren tegen gehad: vooreerst hunne dochter Marianne, die door 't ontmoeten van ‘artisten’ allicht gecompromitteerd kon worden, want ‘schilders zijn zulke luchtige sinjeurs!’ En dan kon het er maar niet bij haar in, dat een artist, die zijn schilderijen verkoopt, iemand comme il faut is. Toen De Grootens haar echter verzekerd had, dat baron van Gaalderen druk met artisten omging en ze ook bij zich ontving, was mevrouw gerust en had ze er niet meer op tegen, dat mijnheer Felman gevraagd werd.
De schilder Felman was zijn gezelschap dubbel waard. Behalve zijn losheid en ongedwongenheid, die hem nooit verliet, of hij een salon binnentrad, dan wel bij een boer inliep om op 't erf een studie te schilderen, nam hij 't leven en de menschen zoo oorspronkelijk en vermakelijk op, dat men altijd graag naar hem luisterde.
Monsieur Darbé, de fransche letterkundige, die ook ‘l'insigne honneur’ genoot, deze partij bij te wonen, was sedert kort in 't land en schreef in een Fransch geïllustreerd blad brieven over Holland. In Nederland oefent het vreemde altijd een bijzondere tooverkracht uit. Was het een Hollandsch schrijver

{==34==} {>>pagina-aanduiding<<}

geweest die aan hetzelfde blad meewerkte, dan had waarschijnlijk mijnheer De Grootens er niet ovèr gedacht, dien op zijn soirée te vragen; maar dit werd geheel iets anders met een Franschman, die over Hugo en Sand sprak, alsof ze met hun drieën al die meesterstukken geschapen hadden.
De jonge luitenant der artillerie van Horsen eindelijk, met een gezichtje zoo glad en blomzoet als een Jeruzalemappeltje was genoodigd als een eigen neef van den kolonel. Hij zag er uit, alsof kleermaker en kapper hem daareven kant en klaar hadden afgeleverd.
Tusschen al deze genoodigden maakte de kleine mijnheer Mols dezelfde figuur als een aster naast fijne geurige theerozen. Van het hoofd tot de voeten, wat trouwens geene groote lengte uitmaakte, herkende men in hem den burgerman. In zijne nette kleeren wist het blonde mannetje zich niet te bewegen; hij droeg daarbij meer goud en juweelen dan waarmee een wezenlijk heer zich siert en boog alsof hij telkens een klein zenuwtoeval kreeg. Maar overigens was hij bescheiden, hield zich op den achtergrond en coketteerde alleen wat veel met zijn gelukkig bestormen van de maatschappelijke ladder.
Terwijl de drie dames op de causeuse de sleep en hare gevolgen tot onderwerp hadden, waren de vier jonge dames in de andere kamer aan 't doorbladeren van prachtwerken. Schijnbaar was al hare aandacht op de gravures gevestigd, maar in werkelijkheid keek geen van drieën er amper naar.

{==35==} {>>pagina-aanduiding<<}

De drie juffrouwen van der Daan werden in den wandel de drie orgelpijpen genoemd, niet alleen omdat zij altijd eender gekleed gingen, maar omdat hare slanke populier-gestalten in omvang alléén eenigszins van elkaar verschilden. De drie jonge dames kenden de residentie zoo nauwkeurig als een ambtenaar van den burgerlijken stand het register; in dit opzicht waren zij het evenbeeld harer beminnelijke moeder, die den geslachtsboom van alle Hagenaars in haar hart scheen te bewaren. Haar leeftijd bracht daarenboven mee, dat alle engagementen en stille verbintenissen haar bijzonder belang inboezemden en in die zaak kwam de dashondjesaard haar bijzonder te hulp.
In plaats dus van de heerlijke etsen, door Unger naar onze oude meesters gegraveerd, te bewonderen, werd dat onuitputtelijk hoofdstuk, bijna zonder den mond in beweging te brengen, behandeld.
‘Ja, Marianne,’ plaagde de oudste, ‘of je 't ontkent of niet, je hing zoo vertrouwelijk aan den arm van Willem Mols, dat het iedereen in 't oog viel.’
‘Ze bloost er van,’ fluisterde de tweede lachend.
‘Al een heel mooie gravure!’ zei de derde hardop, omdat een der heeren vlak langs de tafel kwam.
‘Stellig niet,’ antwoordde Marianne verward, ‘stellig niet, maar mijnheer Mols kwam me zoo beleefd vragen om even met hem rond te wandelen, dat ik 't hem niet kon weigeren. 't Speet me genoeg, want pa en ma hebben terdege geknord......’

{==36==} {>>pagina-aanduiding<<}

‘Dat Mols zoo beleefd was?’ vroeg de oudste schalks.
‘Neen, maar omdat het geene houding heeft, met iemand beneden zijn stand te wandelen.’ -
‘Nu, ingenieur, dat gaat toch!’
‘Dat wel,’ zei de oudste van 't drietal, ‘maar papa met zijn beschuiten-paleis. En was 't nog maar een bakker en retraite zie-je, maar hij bakt hartstochtelijker door dan ooit.’
‘Wat een ongelukkige wereld!’ zuchtte Marianne. ‘De oude heer Mols heeft het toch door eigen geestkracht zoo ver gebracht, en omdat hij nu brood bakt in plaats van rapporten schrijft, zooals pa, trekt men den neus voor hem op. En ik verzeker-je dat de jonge Mols een beschaafde, lieve jongen is.....’
Hier stieten de orgelpijpjes elkaar aan.
‘Zeker, zeker,’ moedigde de oudste aan.
‘Hij mag,’ ging Marianne steeds meer iu vuur rakende voort,’ hij mag gerust naast baron van Gaalderen gezet worden. En daarbij weet hij over alles op zoo'n aangename, onderhoudende manier te praten dat......’
‘Je wel den geheelen dag naar hem zou willen luisteren, hé?’ voltooide 't oudste pijpje den zin, terwijl ze met haar dichtgeknepen rechteroog de zusjes duidelijk te kennen gaf, dat het geheim uitgeplozen was.
Hier werd het blad omgeslagen, en hingen de meisjes quasi met de grootste belangstelling over

{==37==} {>>pagina-aanduiding<<}

eene nieuwe gravure, terwijl 't gesprek over Willem Mols werd voortgezet.
De conversatie der heeren was zeer verdeeld. De baron prees de woning, omdat mijnheer zich over de niet zeer ruime salons verontschuldigde, hetgeen natuurlijk van Gaalderen aanleiding gaf, het huis bijzonder te roemen.
‘Dat zal iedereen toestemmen,’ erkende Felman de schilder, ‘de woning is regelmatig en helder; ze heeft uitwendig alleen dit gebrek, dat zij even sprekend op de andere huizen in deze straat gelijkt als de menschen die hier wonen. 't Is alsof al de huizen door den zelfden metselaar zijn gebouwd, even als de bewoners door den zelfden kleermaker worden gekleed. Met allen eerbied, mijnheer De Grootens, voor uw mooi huis, vind ik die kazernachtige straten vervelend als een populierenlaan. Wanneer ik in een vreemde stad kom, laat ik pleinen en zoogenaamde mooie straten terzij liggen, maar snuffel dadelijk de achterstraten door, om al die akelige regelmatigheid en deftige eentonigheid te ontloopen.’
‘Als ik minder eerbied voor mijn reukorgaan had, deed ik 't ook,’ meende de baron.
‘Juist,’ stemde De Grootens lachend toe, ‘om artisten de stof voor hun aardige stukjes niet te ontnemen, is 't goed, dat die zoogenaamde pittoreske achterbuurten blijven, maar ik houd meer van de deftige straten.’
‘Mij dunkt,’ zei de kolonel met zijn zware stem,

{==38==} {>>pagina-aanduiding<<}

‘dat u hier al heel vroolijk woont. Een gezellig, goed ingericht huis is veel waard; 't bevordert de huiselijkheid zoo. Waarom zijn enkele categoriën van menschen zoo uithuizig? Omdat ze zoo slecht wonen, mijnheer. Denkt u dat de luitenants en arme Israëlieten voor hun pleizier bijna altijd op straat zijn? Alles behalve, maar omdat de officieren het op hunne akelige gemeubileerde kamers niet kunnen uithouden, en de handeldrijvende Israëlieten in krotten van huizen wonen.’
‘Zoo,’ mengde zich de heer Mols argeloos in 't gesprek, ‘ik dacht dat de officieren het uit verveling deden.’
‘Neen, mijnheer,’ antwoorde de kolonel dadelijk vrij stroef, ‘een officier verveelt zich nooit.’
De kolonel zou misschien nog krachtiger voor zijn meening zijn uitgekomen, indien niet een innige blik van zijn lief vrouwtje den reus plotseling zoodanig verteederd had, dat hij amper aan 't gesprek meer dacht, maar terwijl het rechteroog werd dichtgeknepen, halfluide mompelde: ‘dag bovenste beste.’
De baron vond het echter noodig den gastheer nogmaals te verzekeren, dat hij de woning allerliefst vond.
De kolonel wendde zich nu meer uitsluitend tot den gastheer en vroeg hem binnensmonds, wie toch die mijnheer Mols daareven was. Ook een ambtenaar?
Eenigszins verlegen antwoordde De Grootens: ‘Pardon, mijnheer Mols is in den handel, graanhandel weet-u. Als mede-regent van het weeshuis ben ik

{==39==} {>>pagina-aanduiding<<}

nu en dan met hem in aanraking; maar hij is natuurlijk geen huisvriend van me; hij behoort niet tot onze coterie.....’
‘Maak als je blieft geen verontschuldigingen, mijnheer De Grootens. Iedereen heeft toch, dunkt me, 't recht, zijn eigen vrienden te kiezen. Mijn stand veroorlooft me natuurlijk niet met winkeliers om te gaan, maar ik geloof dat er onder die menschen heel veel goede lui zijn en dat ze terdege geld verdienen; ze moeten er ook zijn.’
‘Zeker,’ hernam de baron, ‘elke stand heeft zijn reden van bestaan, maar hij moet dan ook zijn grenzen niet willen overschrijden. Tegenwoordig wil men dat heel anders hier. De burgerij gaat gekleed als de adel. Indien 't haar mogelijk was, zou zij tot zelfs in onze societeiten en gezelschappen dringen. 't Eenige wat ons nog redt, is onze geslachtsboom.’
‘Volkomen waar, baron.’
‘Ze zijn dien fameusen dief dan toch op't spoor,’ zei mevrouw van der Daan, nadat er een zeer kort oogenblik van stilte was geweest, zooals dat in elk gezelschap kan plaats hebben: de korte rust voor men tot een nieuw onderwerp overgaat.
‘Ja, hij is behoorlijk achter slot,’ verzekerde de kolonel, ‘en hij moet nu maar eens flink gestraft worden, zoo'n schurk!’
‘Kende u die arme mevrouw van der Leij, die hij geruïneerd heeft?’ vroeg mevrouw De Grootens aan de kolonelsvrouw.

{==40==} {>>pagina-aanduiding<<}

Deze kende haar niet, maar mevrouw van der Daan kende de familie zoo haarfijn, dat men haar amper in de uiteenzetting van den stamboom volgen kon. Mevrouw van der Leij, van haar zelve juffrouw Margel, had twee zusters, en deze waren gehuwd, de eene met procureur van Zelten, de andere met den architect Bools. Haar vader was gehuwd geweest met -’
De referendaris verklaarde lachend, dat het gezelschap meer dan voldaan was met deze inlichtingen, en van Gaalderen noemde het een interessanten dief, die zoo algemeen ter sprake kwam en om zijne slimheid bewonderd werd.
‘Dat verdient hij ook!’ zei Felman, zijn knevel krullende, ‘'t is niet zoo licht en gemakkelijk, een behendige dief te zijn! Plompe stelers en roovers, die van de kunst een handwerk maken en met ‘het pistool op de borst’ werken, staan natuurlijk daar buiten. Maar oplichters comme il faut en dieven in zwarten rok, die hunne draden goed weten te spannen en den uitslag fijn berekenen, zijn menschen van groot vernuft!’
De dames keken Felman aan of het ernst of kortswijl was; van Gaalderen lachte, De Grootens ook, ofschoon een scherp opmerker iets gedwongens in diens glimlach zou hebben bespeurd.
Felman ging halflachend door:
‘'t Is vrij wat gemakkelijker een fatsoenlijk man te zijn dan een dief. Een fatsoenlijk man vindt van

{==41==} {>>pagina-aanduiding<<}

zelf den rechten weg voor zich liggen, dien zijn ouders, vrienden en bekenden eveneens met het grootste gemak betreden. De macht der gewoonte doet hem blindelings dien makkelijken weg volgen, zoodat de bekoring om links of rechts daarvan af te wijken, niet eens bij hem opkomt. Hij is eerlijk en rechtschapen, omdat het niet bij hem opkomt het tegenovergestelde te zijn; hij blijft trouw een fatsoenlijk man, evenals hij b.v. Luthersch of Jood is en blijft.
‘Maar nu een dief, een oplichter, een bedrieger! Wat een behendigheid, overleg en schranderheid moet hij in praktijk brengen om zijn doel te bereiken en tevens de strafwet te ontduiken. Hoe moet hij met al die gaven woekeren, geest en lichaam inspannen om een ander van het overtollige te ontlasten. In welk een angst en spanning verkeert hij. Ik neem nu niet den gewonen dief, die een brood of een kleedingstuk steelt uit nood, - dat is de plebejer onder dit ras, - maar ik bedoel den oplichter comme il faut, die, onder de fijnste vormen en met een gezicht zoo solied als de Nederlandsche Bank, uw fortuin belegt in eene geldleening, waarin hij zelf geen vertrouwen stelt; die uw geld quasi beheert, maar er in werkelijkheid mee speculeert. Zou het gemakkelijker zijn, zóó'n rol te spelen dan die van fatsoenlijk man? Stellig niet. Als zoo iemand zich eenmaal op de kronkelpaden begeven heeft, moet hij zich op allerlei vernuftige wijzen, door struikgewas en moeras, een doortocht banen. Wandelt de fat-
{==42==} {>>pagina-aanduiding<<}
soenlijke man dan met zijn stok en gouden knop, een glimlach van zelfvoldaanheid op 't gezicht, langs den rechten weg, de dief heeft argusoogen noodig om zijn sluiptocht langs den zijnen tot een goed einde te brengen!’
‘Bravo!’ riep de jonkheer lachende uit, toen Felman zijn tirade geëindigd had, ‘het dieven en oplichtersgild mag u wel een standbeeld oprichten! U heeft hun zaak prachtig verdedigd. Als de kunstenaarsbent u niet zoo onmisbaar vond, zou de balie trotsch op u kunnen wezen. In paradoxes brengt u 't ver!’
‘De lof der dieverij!’ zei de kolonel 't hoofd schuddend, ‘'t is drommels gewaagd. Wat dunkt-je, bovenste beste?’
De bovenste beste lonkte haar ‘kolonel’ toe met den liefsten glimlach waarmeê eene vrouw in 't openbaar haar man begiftigen kan Mijnheer en mevrouw De Grootens gevoelden zich volstrekt niet op hun gemak over die lofrede op oplichters en dieven, al kon men ook op hun gezicht niets daarvan bespeuren; en mijnheer nam zich stellig voor, dien zonderling nooit meer op zijn soirées te noodigen.
Intusschen was van Son De Grootens genaderd en had hem iets in 't oor gefluisterd. Nu glinsterde De Grootens gelaat van vreugde en een blik naar zijne vrouw en Marianne telegrafeerde het heuglijk nieuws. In een oogwenk was het gezelschap omtrent de komst van den schatrijken broer ingelicht, terwijl

{==43==} {>>pagina-aanduiding<<}

De Grootens, zich verontschuldigende, de kamer uitvloog om den aangekomene hartelijk te verwelkomen.
Spoedig kwam hij weer met den oudgast binnen, die door mevrouw en Marianne hartelijk ontvangen werd. Karel De Grootens was heel mager en scheen daardoor langer dan zijn broer. Zijne twee donkere oogen, waaruit geest en goedheid spraken, waren als de twee oasen in eene vale gele woestenij. Het zeer korte haar maakte dien woestijn nog onherbergzamer, zoodat de levendige oogen en de losse beweeglijkheid der figuur veel hadden goed te maken. Hier kwam het welluidende orgaan nog bij, dat een zeer aangenamen indruk op 't gezelschap maakte, toen hij in 't rond kijkende, vroeg: ‘wel, wel, ik ben verheugd jelui te zien, hé? Maar stoor ik je in een partij?’
De Grootens verzekerde, dat zijne komst geene stoornis was en stelde hem achtereenvolgens aan de verschillende gasten voor. Als van zelf was aller aandacht op hem gevestigd en werd hij met vele vragen over de reis en Indië overstelpt.
‘Wat een soesa, wat een soesa!’ riep hij lachend uit. ‘Ik ben nu al bijna een jaar op weg naar huis, hé, en hoe prettig 't reizen ook is, 't begint toch te vervelen. Parijs b.v. Parijs is prachtig, zeker de gezelligste en aangenaamste stad van de wereld, en toch wordt men er van verzadigd, als men er zoo ronddoolt en naar 't oude Holland verlangt, hé.’
‘Parijs,’ zei de baron, ‘is eenig en al die musea,

{==44==} {>>pagina-aanduiding<<}

die verzamelingen kan men toch best alleen bewonderen. Daar heeft u de antieken -’
‘Nu ja, al die soesa ga ik niet bekijken!’ liet de oudgast er lachend op volgen, ‘daar heb ik mijn menschen voor, hé!’
Met verbazing vroeg de baron daarop:
‘Uw menschen? Dat begrijp ik niet best. Ik dacht dat uw eigen oogen u dien dienst bewezen?’
‘Geen tijd, mijnheer, geen tijd! Die oude heer met zijn zandlooper staat tegenwoordig met geld gelijk. Ik vroeg aan mijn vrienden, hoe 't er uitzag, en daarmee stelde ik mij tevreden......’
De Grootens vond het heel origineel, en voegde er vergoelijkend bij, dat er in Parijs ook zooveel te zien was, en zijn broer wellicht meer naar de schouwburgen ging.
‘Soms hé,’ was 't antwoord’ als de zaken 't me veroorloofden, maar - daarvoor heb ik ook al mijn menschen!’
De baron fluisterde Marianne in 't oor, dat die aanbesteding van genietingen een alleroorspronkelijkst denkbeeld van haar oom was.
De kolonel vroeg den oudgast, of hij zich met de maatschappij in Indië goed vereenigen kon.
‘Beter dan hier, kolonel!’ was 't snel antwoord. ‘Toen ik over de grenzen kwam en al die hekken, omheiningen en gordijnen zag, bekroop me een gevoel alsof ik zelf in een hekje gezet en in al mijne bewegingen belemmerd werd; kassian! Die vader-
{==45==} {>>pagina-aanduiding<<}
landsche hekken en gordijnen zijn karakteristiek, kolonel! De hand jeukt me om daarover eens wat op 't papier te zetten. Maar - daar moet men tijd voor hebben......’
De baron verklaarde zijne bedoeling niet te begrijpen.
‘Dan zal ik 't u uitleggen. De geheele samenleving in Nederland is, als een confituurtaart, streng in een aantal vakken gescheiden. Al de maatschappelijke standen en klassen zijn even als in het groot paardenspel in tal van rangen afgeperkt. Wee den vermetele, die uit den engelenbak naar een beteren rang zou willen overstappen! De fatsoenlijke lui van den tweeden rang zouden die overloopers, die eenmaal niet tot hunne afdeeling behoorden, van zich afstooten, en ze als overlooper met den vinger aanwijzen. Voor onze kinderen hebben wij burgeren armenscholen; overal vorderen we het hekkenstelsel. Zelfs in den tempel zijn de min gegoeden wel degelijk naar den achterhoek en de deur verwezen. De adel van geboorte minacht den rijken burger, die met zijn geld hem in levenswijze tracht te evenaren; en de parvenu, die evenveel op den adel gelijkt als ruolz op echt zilver, heeft precies de zelfde gevoelens voor hen, die niet zoo rijk zijn als hij. De groothandelaar zet zich als een kropduif tegenover den winkelier, en deze haalt zijn schouders op voor den handwerksman, als een wezen van veel minder aanbelang dan hij.

{==46==} {>>pagina-aanduiding<<}

‘Buiten het kantoor laat de patroon zich nooit met den bediende in. Een jongen kan desnoods generaal, zeeheld, ontdekker, kunstenaar, geleerde worden, maar deelgenoot in een firma - bijna nooit. In het 3e of 4e geslacht gelukt het soms een knap avonturier, zich te doen vergeven, dat zijn grootvader de vreeslijke misdaad beging iets anders dan patroon te zijn geweest!’
‘U overdrijft, mijnheer,’ zei de baron, ‘en u is schrikkelijk ernstig voor iemand die uit Parijs komt. -’
‘Maar die in Holland is; dat heldert veel op, hé!’
‘Zou u dan verschil van stand soms onnoodig achten?’ vroeg de kolonel.
‘Zeker niet; want zonder dat geen maatschappij, geen prikkel. Maar ik zou wenschen dat men elkaar dat verschil van stand niet zoo gevoelen liet; ik zou meer verbroedering verlangen. We moesten wat meer afstand doen van dat ingebeelde gevoel onzer meerderheid. Die cellulaire afscheiding is bespottelijk, hé! In plaats dat de burger tot den handwerksman nadert, om de behoeften van den laatste van naderbij te leeren kennen, houdt hij zich behoorlijk achter zijn huis, met palen en een hek er voor en gesloten gordijntjes. In elke stad wordt het hekkenstelsel op de onvoorwaardelijkste wijs vereerd. Men vindt er een societeit voor den adel, voor de deftige burgers, voor gegoede burgers, voor neringdoenden, voor den handwerksman; alles behoorlijk afgedeeld en gescheiden! kassian! kassian!’
De gasten keken elkaar eens aan en beseften dat

{==47==} {>>pagina-aanduiding<<}

het gesprek een keer nam, die niet met de wenschen van den heer De Grootens strookte. Deze zat onrustig op zijn stoel en had al twee driemaal de hand op Karels schouder gelegd, als om hem tot zwijgen te nopen.
De baron werd warm en vroeg hem nu:
‘Zou u dan soms willen, dat de afstammeling van een geslacht, dat Willem II naar het heilige land gevolgd is, met een metselaar en een palingkoopman in een of ander koffiehuis aan één tafeltje plaats nam?’
‘Dat zou al heel dwaas zijn!’ riep mevrouw uit, ‘waar bleef dan 't fatsoen?’
‘Het fatsoen!’ riep Karel lachende uit, ‘'t fatsoen! Een echt Hollandsch woord, dat allengs vreeslijk ontaard is! 't fatsoen heet Tartuffe, anders niet. Ik houd niet van fatsoen. Daar heb ik mijn menschen voor!’
Amper had Karel dit laatste woord vrij luidruchtig uitgesproken of de knecht opende de deur en diende met zijn scherpe stem ‘Mijnheer De Grootens’ aan.
Gelukkig dat aller oogen zich onmiddellijk op den binnentredende richtten, hierdoor toch ontging hun de plotselinge verandering op 't gelaat van gastheer en gastvrouw. Zij werd doodsbleek en streek zenuwachtig haar japon glad; hij spande alles in om bedaard te blijven, maar zijne bevende lippen en vonkelend oog verrieden wat er in zijn binnenste omging.

{==48==} {>>pagina-aanduiding<<}

Het was inderdaad Anton, die, alhoewel nu zonder zijn gevreesd zwart wasdoek-pak, eenigszins bedremmeld binnentrad.
Nauwelijks had Karel hem in 't oog gekregen, of hij was naar hem toegesneld en had hem herhaaldelijk de hand geschud en eenige onsamenhangende woorden gemompeld. Ook voor Anton was de vreugde van 't onverwacht wederzien zoo groot, dat de tranen over zijn wang parelden, en hij sprakeloos Karel's hand in de zijne hield.
De gasten vervulden hierbij de rol van het koor in de opera; zij lieten de hoofdpersonen handelen, en bleven toeschouwer. Alleen de baron fluisterde den kolonel in 't oor, dat het een avontuurlijke partij werd, en het voortdurend verschijnen van nieuwe broers vol afwisseling was.
De Grootens zat schrikkelijk in de war met die plotselinge komst van Anton, waarvan hij niets begreep. Hij was zoodanig de kluts kwijt, dat hij Anton nog geen woord had toegesproken, en zelfs geen stoel aangeboden.
‘Wat aangename verrassingen voor u, mevrouw,’ liet de kolonelsvrouw zich naief ontvallen.
‘En we hebben zoo zelden 't voorrecht onze familie bijeen te zien’ was 't diplomatisch antwoord der gastvrouw.
‘Daarom,’ liet zich nu 't antwoord van Anton hooren, die van de verwarde ontvangst niets begreep, ‘daarom haastte ik me ook aan 't schriftelijk verzoek

{==49==} {>>pagina-aanduiding<<}

van mijn broer te voldoen, dat mij de stationschef van uwentwege overhandigde, toen ik op 't punt was van hier te vertrekken.’
‘Aan u?’ vroeg eindelijk de gastheer, met iets zoo bitters en minachtends in den toon, dat velen een licht opging.
‘Aan mij! Was 't dan niet voor mij bestemd?’
‘Karel,’ vroeg De Grootens toen onmiddellijk aan den oudgast, ‘hebt-gij dan geen brief van den stationschef ontvangen?’
‘Neen, ik ben met een rijtuig uit Delft gekomen.’
Eene noodlottige vergissing, die den secretaris-generaal een zeer ongewenschten gast op zijn partij had bezorgd, nog erger dan het meest gevreesde ‘enfant terrible.’
‘En hoe gaat het je, Anton?’ vroeg de oudgast hartelijk. ‘Nog altijd in den handel, ja?’
‘Uitmuntend!’ was het schijnbaar kalme antwoord, terwijl hij fier 't gezelschap monsterde, ‘ik reis tegenwoordig in garen en band, en om der geheele wereld de weldaden mijner firma te gunnen, bied ik menschlievend de waren huis aan huis aan!’
Geen bliksemschicht kon onverwachter inslaan en de omstanders door zijn verblindend licht doen verstommen dan die woorden de genoodigden deden, minder om de bekentenis zelve, dan om de beteekenis die zij voor den deftigen secretaris-generaal had.
‘Kassian! kassian! ‘liet de oudgast er aangedaan op volgen, ‘kassian, is 't zoover met je gekomen?’ Zonder

{==50==} {>>pagina-aanduiding<<}

er aan te denken dat hij door vreemden omringd was, liet hij er toen half luide op volgen; ‘dan zorg ik in Indië voor mijn zwartjes nog beter dan hier de lui voor hun familie.’
De gastheer wist letterlijk geen raad. De gasten waren nog altijd onder den indruk van de paniek, welke de bliksemschicht had teweeggebracht; zij gevoelden zich in dien kwellenden toestand van menschen, die getuigen zijn van een tooneel, dat voor geen toeschouwers bestemd is. Iedereen zag tegen wil en dank een min of meer besmette familiewasch uitgespreid, die 't daglicht niet zien mocht. Doch men was er nu eenmaal, en op welke wijze zou men voegzaam een eervollen terugtocht maken?
In dit zeer kritiek oogenblik, waarin genoodigden noch gastheer wisten, hoe zij 't moesten aanleggen om de gevloden gezelligheid weer binnen te lokken, liet mevrouw zich door hare drift over dit ongeval zoodanig meeslepen, dat zij, Anton van 't hoofd tot de voeten opnemende, zei: ‘'t Was beter, dat ongevraagde lui wegbleven dan een aangenaam partijtje te storen!’
‘Op mij?’ vroeg 't welsprekend gebaar van den oudgast.’
‘Volstrekt niet, maar op Anton!’
‘Als hij een jonkheer of baron geweest ware,’ zei de oudgast driftig, ‘zoudt ge misschien van vreugde in 't rond zijn gesprongen....’
Dat was 't rommelen van den donder na den blik-
{==51==} {>>pagina-aanduiding<<}
semstraal, en alles deed vermoeden, dat er nu hevige slagen zouden volgen. 't Gezegde van Karel trof den secretaris-generaal in 't hart, maar toch verloor hij zijne positie tegenover de gasten niet uit het oog. Alles inspannende om bedaard te blijven, bleef zijne deftigheid hem trouw en zei hij vrij kalm, met een glimlach, dien zelfs een diplomaat niet onverdienstelijk zou genoemd hebben:
‘Maar 't intermezzo wordt dramatisch; onze gasten zullen denken, dat we 't meenen. Kom, Marianne, denk aan je belofte om de Hongaarsche dansen van Brahms te spelen.....’
't Was echter te laat; baron van Gaalderen had even met den kolonel en mijnheer van der Daan staan mompelen; Marianne, wier Hongaarsche dans, als een zoele regen na die onweersbui, misschien de partij had kunnen redden, was zoo zenuwachtig geworden, dat zij haar kanten zakdoekje aan stuk beet en aan geen spelen denken kon.
De baron maakte een einde aan dit benauwde oogenblik. Zoo beleefd mogelijk naderde hij als gevolmachtigde der gasten den secretaris-generaal:
‘Mijnheer De Grootens, hoe aangenaam 't ons ook zou geweest zijn, den geheelen avond bij u door te brengen, beseffen we dat het van onzentwege onkiesch zou worden, bij de onverwachte blijde komst van uwe twee broers nog langer te vertoeven. Ik heb de eer u mijn compliment te maken....’
Daar gingen de gasten de een na den ander. Hoe

{==52==} {>>pagina-aanduiding<<}

verbluft de secretaris-generaal ook was, trachtte hij hen toch nog te overreden om te blijven. Men had er zich een feest van gemaakt, hen dien avond te ontvangen;...... men zou de kleine stoornis niet tellen;.... doch de gasten maakten allerlei bezwaren en na een zeer gedwongen afscheid verlieten zij het salon.
‘Wat een scène!’ liet mevrouw zich opgewonden ontvallen. ‘Daar zaten we nu zoo gezellig bijeen....’
‘En komt de eigen familie de rust verstoren, hé?’ voegde de oudgast er scherp achter.
‘Daar heeft dat heer zijn menschen voor!’ fluisterde in den gang de baron den kolonel in 't oor.

Toen de gasten vertrokken waren, werd het voor den secretaris-generaal onnoodig zijne deftigheid nog langer te bewaren. Met een woedenden blik op zijne beide broers tegenover hem, bedwong hij zich dus niet langer en riep ziedend van drift uit: ‘Dat heb ik weer aan mijn familie te danken!’
‘Aan je eigen trots en zelfverheffing, wel te verstaan,’ was 't kalm antwoord van Karel, die door Anton omtrent alles met een paar woorden was ingelicht geworden.
‘Aan een uitnoodiging voor den rijken broer, die aan een verkeerd adres is gekomen.’
En de mislukte partij was nog 't ergste niet, maar wat zouden er de gevolgen van zijn voor den def-
{==53==} {>>pagina-aanduiding<<}
tigen De Grootens en zijn huisgezin. Den volgenden dag zou 't natuurlijk door de heele stad verspreid zijn, dat de overal geziene mijnheer De Grootens een broer had, die met garen en band reisde. Het onwelkom bezoek op de soirée zou natuurlijk rijk geïllustreerd de ronde doen, om onherkenbaar bij den eersten verteller terug te keeren; maar dit nam niet weg dat de familie De Grootens er de dupe van zou wezen.
Van Son kon nooit op een slechter gekozen oogenblik de dubbele deur der suite hebben opengezet, om het oog van gastheer en vrouw en twee broers eene smaakvol gedekte tafel aan te bieden.
‘Kom, broer Anton,’ zei de oudgast droogjes, ‘laten we den raad van dien baron volgen, en den aftocht blazen, ja?’ Met eene buiging, zonder een woord te spreken, stapte Karel gevolgd door Anton 't vertrek uit.
Mevrouw zat versuft te kijken; Marianne was zóó zenuwachtig, dat de tranen haar over de wangen rolden, en mijnheer's gelaat teekende zooveel kwaadheid en drift, dat van Son later verklaarde, hem nooit zoo woedend te hebben gezien. Het souper werd natuurlijk niet aangeraakt; mevrouw gaf hoofdpijn voor en wenschte naar hare kamer te gaan; Marianne verlangde niets liever, en mijnheer liep den tuin in, waar alles wat hem in den weg stond, het voorgevallene ontzaglijk boeten moest.
Intusschen was van Son binnen met Annette aan

{==54==} {>>pagina-aanduiding<<}

't afnemen. ‘Het souper is gereed, maar de gasten zijn gevlogen,’ zei de man snaaks.
‘Zwijg toch, lompert.’
‘Ik wil den mond wel gestopt zijn,’ antwoordde hij oolijk, terwijl duim en wijsvinger. 't kassiersmanuaal maakten.



{==55==} {>>pagina-aanduiding<<}

Hoofdstuk III.

In Juli en Augustus woont men in den Haag en leeft te Scheveningen.
Elken dag omarmt er de vroolijk golvende, opgetogen zee tallooze gezonden en zwakken, en telkens met grooter genot, alsof de vriendschap van Neptunus steeds toenam.
Alles wandelt en lacht, of droomt en ligt op het vroolijke ruime strand. Den Haag is dan te Scheveningen en die men nog in de ooievaarsveste ontmoet, maakt honderden verontschuldigingen over die zwakheid.
Vooral echter op 't strand moet men die elegante menigte zoeken, welke van Scheveningen slechts de breede hoofdstraat, het badhuis en de zee kent. De kronkelende zijsteegjes, de smalle buurten met huizen als notendoppen en kinderen als paddestoelen, blijven voor haar verborgen. Zij is er ook niet nieuwsgierig naar; men heeft zich gehaast om 't kwalijk

{==56==} {>>pagina-aanduiding<<}

riekend dorp door te komen en zich te vermeien in de aanschouwing der onmetelijke plas. Men verlangt te veel naar den rug van een droomigen ezel, naar 't spartelen in de verfrisschende zee, naar de muziek of de toiletten op het terras van 't groote badhuis, om op 't dorp zelf veel acht te slaan.
De beeldende kunstenaar echter niet, mevrouw. Deze denkt er anders over. Die kronkelige achterbuurten, onregelmatig tegen 't duin leunende, zijn 't dorado van den schilder. Net geverfde huizen, gladgeschuurde vloeren, helder geboende glazen, ze mogen een wellust zijn voor een Hollandsche huismoeder, en hoogst begeerlijk voor het gebruik - een schilder wordt door al die netheid en on berispelijke gladheid niet aangetrokken. Oude huizen, wier muren met een rijkdom van harmonieuse tonen prijken; daken, niet meer schel vuurrood, maar door weer en tijd getemperd en vol schakeeringen; schamele buurten, waar kleine en groote straatsteenen niet scherp gescheiden zijn, waar de eene woning volstrekt niet op de andere gelijkt, maar al wat naar regelmaat en eentonigheid zweemt, gebannen is: - daar roept de schilder victorie! Daar ziet men hem in verrukking over zooveel morsigs, bouwvalligs en ellendigs; hoe losser en achteloozer de kleedij der buurtbewoners is, hoe opgewondener de kunstenaar wordt; ja hij zou desnoods eene medaille uitloven voor hem of haar, die er 't slordigst uitziet.
Felman en zijn jonge vriend Willem Mols waren

{==57==} {>>pagina-aanduiding<<}

er geen vreemdelingen. De eerste was er zoo goed bekend als wijkmeester en afslager. Allengs had hij den jongen Mols ook overtuigd, dat die aardige kleuren, die afgebrokkelde muren en verweerde planken mooier zijn en 't oog meer streelen dan fonkelnieuwe woningen; dat de ongedwongen en losse kleedij der bewoonsters teekenachtiger is dan die van hare rijke buren; kortom, dat naarmate 't werk der menschen zich meer met de natuur vereenzelvigt, de harmonie grooter wordt.
Ook dezen morgen doorkruisten zij te zamen die achterbuurten met hun lage huisjes, waar hier en daar een oude visscher, onbeweeglijk en bruin alsof hij in klei geboetseerd was, voor de deur stond. Ze stegen al meer en meer, bekommerden zich weinig om de bedelende jongens en meisjes, en hadden eindelijk op het hooge duin een vergezicht op strand en zee. De amberkleurige zee, wier dartele golven het lichtblauw der lucht verwonderlijk geestig weerspiegelden, was zoo rustig en glad, alsof ze nimmer aan opstand en verwoesting dacht en voor goed getemd was. Het fijn grijze zand scheen zulk een gelukkige middelaar tusschen 't blonde duin met zijn vale helmen en de stervende golfjes, dat Felman geheel verrukking werd. Een enkele pink op 't strand met zijn donkere massa en bruinrood zeil, pittig tegen al dien glans en dat licht uitkomende, was voor onzen schilder ‘een motief’, en hij zette zich dus zonder plichtpleging in 't zand neer, baalde zijn schets-
{==58==} {>>pagina-aanduiding<<}
boek en kleurdoos te voorschijn en toog aan 't werk. Vooraf gaf hij echter den jongen Mols verlof om verder te wandelen en hem aan zijn lot over te laten. Volgens afspraak zouden zij elkaar later bij den ouden Mols zien.
Willem wandelde 't strand op in de richting naar 't groot badhuis. Geen aardiger gezicht dan 't strand des voormiddags. De gewone teenen stoelen en tentjes zijn dan goud waard. Ontelbare vorsten en aanzienlijken hebben er beslag op gelegd, en een gewoon sterveling, die niet bij opbod zijn zetel veroveren wil, moet zich met de algemeene zitplaats, het duin, te vreden stellen.
Niet licht zal het mischen der zee en de gewelfde blauwe lucht u melancholisch stemmen, want de verstrooiing is zóó groot en rijk aan verscheidenheid, dat de zee eenvoudig een uitmuntende achtergrond wordt, waartegen al die beelden verrassend uitkomen.
Al de verschillende badgasten zijn hier vereenigd. De echte badgaste, die werkelijk herstel zoekt in de zoute baren, ligt achteloos in haar mand; zij denkt niet aan poseeren; een boek van Zschokke of een preek van Bungener is onder haar bereik. Zij staart onverschillig in de zee, die, wars van elke mode, steeds haar zelfde taak vervolgt, immer rusteloos hetzelfde strand beploegt. Rondom haar fladderen jeugdige sylphiden, die met hare loshangende haren, zoo echte als geannexeerde, een dichterlijk provinciaal soms doen vermoeden, dat ze als zoovele Venussen uit de zee opgestegen zijn. De jonkvrou-
{==59==} {>>pagina-aanduiding<<}
wen zijn echter heel gewoon met den gondel uit den Haag aangekomen, en brengen op 't strand dagelijks twee of drie uren zoek met baden, lachen, babbelen, coquetteeren en de eigenlijke logées te Scheveningen door haar nuffig doen en laten wel een weinig te ergeren.
Het welbekende lied uit Galathée, ‘Ah! qu'il est doux de ne rien faire!’ is hier het thema.
De Haagsche badgaste heeft echter 't beste deel verkoren: als zij overal neergestreken is waar 't haar toelachte, en al de mooie plekjes bezocht heeft, stapt ze weer in den gondel of tramwagen en wordt een uur later in het Bosch of in de straten niet gemist.
Maar de eigenlijke badlogée is het strand getrouw. Is zij gehuwd en haar alter ego een vorst der Beurs, dan blijft de verveling voor haar niet uit, en al brengen hare drie of vier min of meer lastige kinderen grooter verstrooiing dan ze wenscht - Botgorschek, het terras, noch de soirées kunnen haar gefronsd voorhoofd altijd effen maken. Drie viermaal op een ochtend ziet men zulk eene dame met haar groot gevolg, bonnes, gouvernantes en kinderen, van strand naar terras en omgekeerd kruien. Zij heeft nimmer het: ‘Meine Ruh ist hin, mein Herz is schwer’ zoo goed begrepen als nu, en toch wil zij voor geene harer vriendinnen onderdoen, die ook de baden te Scheveningen gingen gebruiken.
Ook de kleine Amor komt hier en daar om een hoekje kijken. Ginds hebben eenige Marszonen, die

{==60==} {>>pagina-aanduiding<<}

zich in vredestijd zooveel mogelijk trachten schadeloos te stellen voor de ontberingen, welke zij zich zouden moeten getroosten, wanneer de oorlog uitbrak, - ginds hebben die krijgshaftige luitenants een aantal manden in beslag genomen. Zij hebben de zee hun rug toegekeerd, zich niet lorgnons gewapend, en belegeren aldus menig mandje, waarin bevallige jonkvrouwen gedoken zijn. 't Is een kruisvuur van onschuldige raketten, min of meer verliefde bommen en coquetteriën.
Eenigszins op den achtergrond, tegen het duin, en met de ruggen naar de mandenreunie gekeerd, staan twee stoelen zoo dicht naast elkaar, alsof het Philemon en Baucis onder 't gevlochten teen was. Het is een verliefd paartje dat de wijk naar deze uiterste grens genomen heeft, en hetwelk, dank zij de schrandere wendingen van den parasol der dame, handdrukjes wisselt en misschien nog wel teerder correspondentie voert.
Ook behalve het publiek in de hoog overdekte stoelen is het neringdrijvend element er in groote verscheidenheid vertegenwoordigd, doch eenigszins naar Scheveningen gefatsoeneerd. Eruitmeisjes en bolusverkoopsters zwerven er met aardige marskraamsters rond. 't Zijn niet de dikke Pomona's en Flora's uit den Haag, die zelf een turfdrager ontzag inboezemen, maar lieve jonge deerns, die al de lorgnetten der heeren tot zich trekken, en in een oogenblik alles verkocht hebben. Ook de pers zendt er hare

{==61==} {>>pagina-aanduiding<<}

producten heen, en in uw dolcefarniente biedt u plotseling een jongen de organen van alle richtingen aan.
Achter u, aan de loopplank die naar 't badhuis leidt, hangen de Photographiën van Scheveningen en zijne bewoners, en iets verder eene uitstalling van oud porcelein; kortom er is niets vergeten, en zoo de straatprediker, die den zaturdagavond op de groote markt tusschen gezouten haring en oude kaas eene stichtelijke rede tot het volk houdt, zijne opwachting nog niet aan de stoelbewoners van 't strand gemaakt heeft, is dit wellicht de eenige leemte.
Onder de badgasten vindt men ook zeer merkwaardige typen. Zoo heeft men er het wezen dat tot elken prijs badgast wil zijn, en in 't plaatsje zijner inwoning met ophef verteld heeft, dat hij te Scheveningen de baden gaat gebruiken. De familie uit man, vrouw en dochter bestaande, heeft er haar intrek genomen boven een klein winkeltje in 't dorp, waar zij zich met één muffig warm kamertje, iets grooter dan eene theekist, behelpt. Echter heeft mijnheer gezorgd, dat zij in de couranten en den Petit Courrier als aangekomen badgasten vermeld worden. Een paar dagen later heeft de beminnelijke familie haar eerste zeebad genomen, maar tot haar schrik bespeurd, dat de prijs daarvan een te spoedige gaping in hare beurs zal doen ontstaan. Men heeft dus van 't bad in zee afgezien en een accoord gesloten met een visschersgezel, om dagelijks een paar emmers zeewater, tegen eene kleine vergoeding, op 't ka-
{==62==} {>>pagina-aanduiding<<}
mertje in een tobbe te storten. Het komt wel aan op de soort van water, zoo meent de badgast wijsgeerig, maar niet op de plaats waar men het gebruikt.
Ook zóó vindt men badgasten!
In een der teenen stoelen was mevrouw De Grootens gezeten, met een boek van Damas fils op haar schoot. Zij had dit eenvoudig mee genomen, om zich een houding te geven, maar zij begon het nooit en eindigde het evenmin. Naast haar zat Marianne in een allerliefst eenvoudig toilet, dat hare rijzige gestalte des te beter deed uitkomen.
Evenals alle dames comme il faut, gebruikten mevrouw en hare dochter het zeebad. Men reed er 's morgens met den tram-wagen heen en kwam tegen drie, vier uur weer in de stad terug.
Waar mooie bloemen zijn, hapert het ook niet aan vlinders, en zoo waren er ook verscheiden jongelui, die Marianne hunne opwachting kwamen maken. Baron van Gaalderen liet het niet bij een kort beleefdheidsbezoek, maar nam, met toestemming van mevrouw, een mand en wendde dien zoo behendig, dat men zeer vertrouwelijk praten kon, zonder dat anderen het bijzonder opmerkten.
Mevrouw was blijkbaar in de wolken, dit zag men aan hare drukte, hare glanzende oogen en den gelukkigen lach. Zij had zoo graag gewild, dat het geheele strand zag, hoe baron van Gaalderen zich gemeenzaam naast haar neerzette en praatte.

{==63==} {>>pagina-aanduiding<<}

En 't strand zag 't inderdaad, al deed het ook alsof 't niets bespeurde. Ondanks al die schijnbaar onverschillige en verstrooide gezichtjes, die hoofdjes over een of ander boek gebogen, die moeders met hare aanvallige, spelende kinderen - kanalen, meren en rivieren gravende - ondanks dit alles, ging er geen fait of geste voor het strand verloren.
Het gebeurde op de soirée was natuurlijk ruchtbaar geworden, men had er zich over vermaakt en de deftigheid van den zoo deftigen hoofdambtenaar had er een knak door gekregen. Wanneer ge een broer hebt, die garen en band rondvent, hetzij met of zonder uwe schuld, daalt ge ongetwijfeld een aantal graden op den barometer van 't fatsoen.
De Grootens gevoelde wel, dat zulks er 't gevolg van zoude zijn, en om zooveel mogelijk den kwaden invloed daarvan te keeren, wist hij niets beters te doen dan geheel en al dezelfde levenswijze te volgen, en zich met vrouw en dochter overal te vertoonen. Hij moest iedereen doen zien, dat hij zich om 't voorval niets bekommerde.
Dit nam niet weg, dat het publiek zich er nog mede bezighield, vooral toen baron van Gaalderen ten aanzien van allen zich zoo gemeenzaam met mevrouw en Marianne onderhield.
Zijn gesprek scheen mevrouw meer te boeien dan Marianne, want deze gluurde telkens door de opening tusschen de stoelen, alsof hare aandacht ginds meer getrokken werd. Het verhaal van den baron was overi-
{==64==} {>>pagina-aanduiding<<}
gens heel belangwekkend. 't Was 't relaas van een pick-nick op een buitenverblijf, waar louter diplomaten en adellijken waren bijeen geweest. Trouwens de diplomaten in den Haag hebben voor hunne hoofdbrekende werkzaamheden wel eenige ontspanning noodig, en het zij tot hun eer gezegd, dat zij dezen gezondheidsmaatregel allernauwkeurigst nakomen.
Terwijl de baron met zijn stokje in 't zand de grilligste figuren teekenende, zat te vertellen, werd hij op eens in zijn verhaal gestoord door de komst van een jongmensch, die een beleefde buiging voor Marianne maakte, en door deze aan haar mama als ‘mijnheer Mols’ werd voorgesteld.
Bij 't hooren van dien naam werd mevrouw onaangenaam verrast. Wanneer de plastische beschrijving van een aristocratischen pick-nick u zoodanig bezig houdt, dat ge er zelf bij denkt te wezen, is het allerellendigst door een bakkerszoon tot de werkelijkheid te worden geroepen.
Toch had het jongmensch een bijzonder gunstig, innemend voorkomen, en 't was geen wonder dat de mooiste oogen uit tal van manden met welgevallen op den knappen jongman bleven rusten.
Willem Mols was civiel-ingenieur. Zijn vader had hem flink laten leeren; bij de ruime beurs van den ouden heer, had Willem grooten ijver en een schrander hoofd gevoegd, en de uitkomst hiervan was een uitmuntend examen geweest. Toch had de stu-
{==65==} {>>pagina-aanduiding<<}
dentenpet dikwijls schuin op den donkeren krullebol gezwierd, en de oude Mols, die sedert hij moeders schoot verliet, gewerkt had gelijk Ahasverus had gewandeld, moet dikwijls 't hoofd hebben geschud over de gezellige studentenpartijtjes. Nu was 't schuine petje weggeborgen. Willem had zich als civielingenieur in den Haag neergezet en stond op 't punt, ingenieur bij een op te richten fabriek te worden.
Indien mevrouw nog meer geweten had, zou zij den jongen ingenieur zijn beleefden groet zelfs niet beantwoord, maar hem den rug toegekeerd hebben. Maar gelukkig weten moeders niet alles. Willem Mols had door zijn verblijf aan de Polytechnische School te Delft zeer vele vrienden en goede kennissen onder Haagsche familiën en van dezen waren er inderdaad eenigen, die zich boven kleingeestig vooroordeel wisten te verheffen, en den gezelligen aangenamen Mols, ondanks zijn misdrijf van bakkerszoon te zijn, gaarne ontvingen. 't Was zeker een stout besluit, want Willem Mols had broers en zusters, en hoe licht kon men, door den jeugdigen ingenieur te ontvangen, niet bloot staan aan een gedwongen kennismaking met andere, minder beschaafde Molsen. Zekere Hagenaars van goeden huize, die de traditiën van hun stand in waarde hielden als de Israëlieten de wet Mozes, haalden dan ook menigmaal de schouders over zulk eene onvoorzichtigheid op.
Bij eene dier onvoorzichtige familiën had Willem

{==66==} {>>pagina-aanduiding<<}

juffrouw De Grootens ontmoet. Hare frissche schoonheid en aantrekkelijke naïeveteit hadden hem bekoord, en vóór de arme jongen er op bedacht was, had Amor hem zoo terdege geraakt, dat hij zonder Marianne geen beterschap denkbaar achtte. Toen hij zijn vriend Felman vertelde, hoe zijn hart in licht laaie vlam stond, had deze 't geval wanhopig genoemd. Iedereen toch wist, hoe tuk mijnheer De Grootens op zijn rang was, hoe hij boven alles de deftige kringen zocht en zich daarin bewoog, en zoo Willem de driestheid mocht hebben, Marianne's hand te vragen, kon hij, zonder eenigen twijfel, op een formeele weigering van den ouden heer rekenen. De vriend hield een lang betoog en dacht er geen oogenblik over, dat door een verliefd jongmensch slechts voor den vorm om advies gevraagd wordt. Willem stemde alles toe, doch volgde den raad niet. Hij zocht Marianne's gezelschap zooveel hij maar kon, en zweeg ook al zijn mond, de welsprekende oogen vertelden haar zoo duidelijk zijne gevoelens, dat Marianne geene vrouw moest geweest zijn, om die oogentaal niet tot in de fijnste schakeeringen te begrijpen.
Of nu ook háár oogen even onbescheiden 't hartsgeheim verklapten, of wel dat haar geheele zijn tegenover hem dat rechtvaardigde, zóóveel is zeker, dat Willem onlangs op een klein bal een stap verder gegaan was. Op de maat van Strauss' betooverend ‘An der schönen blauen Donau’ zweefden beiden

{==67==} {>>pagina-aanduiding<<}

in het rond; zijn arm omvatte haar slanke leest; zijn mond raakte bijna 't voorhoofd, waarover enkele weerspannige blonke lokjes zwierden. 't Was alsof beiden gedragen werden door de muziek, zoo vrij en los van al 't stoffelijke bewoog zich het elegante paar. ‘Mochten we zoo te zamen door 't leven gaan!’ had Willem nauw hoorbaar gefluisterd, en indien één oude jongejuffrouw iets van de niet alledaagsche liefdesbekentenis vermoed had, zou haar arendsoog toen onmiddellijk bespeurd hebben, dat Marianne's hoofdje even, heel even, inniger tegen zijn borst geleund en haar handje zijn linker gedrukt had.
Van dat oogenblik af was beider verhouding innig geweest, maar toch zoo geheim gebleven, dat alleen sommigen iets vermoedden. Beiden waren overeengekomen, voorloopig geen sterveling met hunne betrekking bekend te maken; want Marianne wist maar al te goed, dat er een wonder gebeuren moest, vóór haar ouders tot zulk een mésalliance hun toestemming gaven. Bij haar aan huis, was Willem dan ook nog nooit geweest, en ditmaal was het de eerste maal, dat hij het waagde, haar in bijzijn van mama zijn compliment te komen maken.
Of liever wagen kon hier niet het rechte woord heeten; 't was een ander gevoel dat hem letterlijk hierheen gejaagd had: eene soort van wrevel of jaloezie jegens van Gaalderen, die zich daar zoo ongevraagd en gemeenzaam naast het liefste dat hij op aarde kende, had neergevleid.

{==68==} {>>pagina-aanduiding<<}

Zonder toen aan de gevolgen van zijn stap te denken, maar alleen gehoor gevende aan den inwendigen drang, had hij den stoel verlaten, waarin hij zat te mijmeren, en was de familie De Grootens zijne opwachting gaan maken.
Een hevige blos op Marianne's gelaat verried een oogenblik hare aandoening, en Mama, wie dit niet ontging, monsterde het jongmensch wat nauwkeuriger. Ook de baron staakte zijn hieroglyphen-schrift op het zand, liet zich achterover in den mand vallen en zette den knijper op den neus om den bakkerszoon eens flink op te nemen en hem met zijn voornaam air in 't nauw te jagen.
Maar de bakkerszoon liet zich niet beschroomd maken.
‘'t Is me veel eer, mevrouw’ sprak Willem, terwijl hij zijn stroohoedje eerbiedig in de hand hield, ‘'t is me veel eer aan u te worden voorgesteld. Nu en dan heeft het gelukkig toeval me in gezelschap van mejuffrouw uw dochter gebracht, en ditmaal brengt het me in kennis met haar mama......’
‘U is wel beleefd,’ was 't korte antwoord, hetwelk op zulk een koelen toon gegeven werd, dat Willem bijna de moed ontzonk om 't gesprek voort te zetten.
‘'t Is een bijzonder mooie ochtend, mevrouw,’ ging hij niettemin voort, ‘en de Haagsche beaumonde is dien wel waard, want 't hapert niet aan bezoekers.....’
‘Neen, neen!’ werd nu laconiek toegestemd, terwijl van Gaalderen hem met een ironisch lachje zat

{==69==} {>>pagina-aanduiding<<}

aan te kijken dat Willem 't bloed naar 't hoofd joeg.
‘Leest u wat moois, juffrouw De Grootens?’ vroeg Willem toen, om zich een houding te geven.
‘Och ja, mijnheer,’ zei Marianne met iets bevends in de stem, daar haar de zonderlinge ontvangst diep griefde, ‘och ja, verhalen van Emile Souvestre.....’
‘U moet vooral Alcestis lezen,’ ging Willem levendiger voort, ‘een heerlijk boek, dat veredelt en opheft, een echt kunstenaarsverhaal met al het lijden en strijden, de zelfopofferingen en worstelingen van een waarachtige kunstenaarsziel.....’
‘Is.. u... óók.... in de bakkerij?’ brak mevrouw, die vermoedelijk deze stoornis ontzaglijk teleurstelde, plotseling den loop van 't gesprek af.
In den toon harer vraag lag iets zoo vernederends en kwetsends, dat Willem al zijne zelfbeheersching noodig had om niet scherp te worden.
‘Pardon, mevrouw, ik ben civiel-ingenieur.....’
‘Dat is tegenwoordig de roeping van Jan en alleman,’ liet zich Van Gaalderen ontvallen, alsof hij tot zich zelven sprak.
‘Volkomen waar, mijnheer,’ antwoordde Willem onmiddellijk, ‘ofschoon er voor de leegloopers nog een ruime plaats overblijft.’
‘Zeker,’ hernam van Gaalderen, steeds met het zelfde uittartende glimlachje, ‘alhoewel de leegloopers - tot welk gild het mij een eer is te behooren - dan nog zelfs in hunne rust door de mannen

{==70==} {>>pagina-aanduiding<<}

van actie worden gestoord. Want, om u de waarheid te zeggen, zoo u Alexander was, zou ik, als Diogenes, u op 't oogenblik een dergelijk verzoek doen......’
‘'t Beeld is aardig gevonden,’ antwoordde Willem snel, ‘en in zóóver juist dat uw mand wél voor de ton zou kunnen doorgaan. Mevrouw, ik heb de eer u mijn compliment te maken; mejuffrouw.......’ En met eene buiging verliet Willem 't gezelschap, in stilte van Gaalderen verwenschende, terwijl de kwetsende ontvangst van mevrouw hem ontzettend griefde.
Wat beloofde hem dit voor de toekomst? Was hij geen eerlijk man; was de naam van zijn vader niet vlekkeloos? En wanneer hij zoodanige positie had weten te veroveren, dat de wetenschappelijke wereld hem de hand toereikte en de stoffelijke voordeelen niet zouden uitblijven - met welk recht behandelde men hem dan op zulk een vernederende wijze?
Haast zou hij zijn vader deelgenoot hebben gemaakt van zijne smart, zooveel behoefte gevoelde hij om zich in een deelnemend hart uit te storten. Maar toen hij thuis kwam, na somber de heerlijke Scheveningsche boschjes te zijn rondgedoold, was de oude heer Mols zoo druk in zijn schilderijen-kabinet met Felman bezig, dat Willem amper een groet van zijn vader machtig werd.
't Was een merkwaardig gezicht, den ouden Mols in zijn wit pak aan eene tafel naast den schilder Felman te zien, terwijl beiden bezig waren eenige zeldzame etsen en gravures onderling te vergelijken.

{==71==} {>>pagina-aanduiding<<}

Het geheele vertrek was van boven tot onderen met schilderijen behangen. De hooge ramen zonder gordijnen, terwijl de onderste rui donkere horren bedekt waren, lieten een mild licht door, hetwelk zijn glans inderdaad aan geene onwaardigen schonk.
Hoe Mols vereerder der kunst en daarna verzamelaar was geworden, klonk al heel curieus. Dertig jaar geleden was hij nog knecht bij een graanhandelaar. Toen deze zijn zaken aan kant deed, was Mols met vrouw en kind broodeloos. Hij besloot nu zelf de handen uit de mouw te steken; de oude baas leende hem een kleine som; Mols leerde flink rekenen en boekhouden alsof hij een jongen van twaalf jaar was en had daarbij een bijzonder practischen blik op de dingen. Toen ging het met geluk en voorspoed zóó goed dat hij op zekeren dag in zijn salonspiegel den rijksten koopman uit de residentie begroette. Zelfs het woonhuis van zijn patroon, waar hij jaren lang als knecht den gang betreden had, werd hem te koop aangeboden. Maar - zeide Mols altijd - in het mooie huis van zijn vroegeren patroon trekken, terwijl deze nog in leven was en door verliezen tot den verkoop genoodzaakt was geworden, dit kon zijn kiesch gevoel tegenover den ouden patroon niet dulden.
Van den handel was hij allengs in kennis gekomen met de kunst. Op zekeren dag was hij met eene logée naar het Mauritshuis gewandeld, dat, en pa-
{==72==} {>>pagina-aanduiding<<}
renthèse, een Hagenaar gemeenlijk alleen door zijne logés ontdekt. Toen hij daar al die meesterstukken zag, geraakte hij in verrukking en dacht bij zich zelven: wat zou het leven toch anders, mooier en verheffender zijn, als men zich met zulke heerlijke schilderijen kon omringen, die eene geheel nieuwe wereld om u heen tooverem.
Zoo kwam de eerste schilderij in zijn huis. Eerst kocht hij onwetend rijp en groen, later met kennis, want hij schafte zich boeken over kunst aan en zocht mannen van kennis op. Zoo werd hij allengs eigenaar van eene verzameling oude schilderijen, die hij uit donkere hokken verlost, op vliering en zolder ontdekt had, en waaronder menig doek van waarde aan zijn onvermoeide kunstliefde hare wederopstanding te danken had.
Maar hij kocht ook moderne schilderijen, en hierdoor kende de oude heer Mols Felman, die hem nu en dan eens kwam bezoeken en een warm bewonderaar van zijne etsen was.
Geen gelukkiger oogenblik voor Mols dan wanneer een of ander vreemdeling zijne verzameling schilderijen kwam zien, en haar bewonderde. Dit woog op tegen al de aanmerkingen en schimpscheuten van zijne vrouw en familie, die maar niet begrijpen konden, waarom hij zoo'n dood kapitaal in huis haalde en in die bruine donkere schilderijen behagen kon scheppen.
Het was een van die zonnige dagen voor hem, nu

{==73==} {>>pagina-aanduiding<<}

Felman, die voor de kunst gloeide, zijne nieuw aangekochte etsen beschouwde en nu en dan in zulk eene vervoering geraakte dat Mols hem verbaasd zat aan te staren.
‘Rembrandt is als Mozes!’ riep Felman uit, terwijl hij in zijn geestdrift den goeden ouden heer Mols zulk een krachtigen tik op de witte schouders gaf, dat deze verschrikt opsprong. ‘Rembrandt is als Mozes: hij heeft den Heer gezien! hij heeft de heerlijkheid des lichts aanschouwd, en van daar zijn verwonderlijke glans, zijn gloed, zijne poëzie!’
Daarbij kneep Felman de oogen zoo geheimzinnig dicht en maakte hij met de uitgestrekte rechterhand een gebaar, alsof hij zelf een visioen had.
Met den grootsten eerbied wees hij toen op de ets die schitterende lucht met haar verren horizon aan, en als werd het heilige der heiligen voor hem ontbloot, bleef hij, nu en dan allerzonderlingst aan de lange knevels trekkende, in bewondering verzonken staan.
‘De kunst! de kunst! mijnheer Mols!’ met deze woorden eindigde zijne verrukking.
't Was merkwaardig, den nuchteren Mols in zijn witte pak naast den enthusiasten Felman te zien staan, terwijl de arme Willem, wiens gedachten zich met geheel iets anders bezig hielden, zwijgend op een stoel zat.
Het tweetal werd in zijne bewondering gestoord door den boekhouder, die zonder plichtplegingen den pa-
{==74==} {>>pagina-aanduiding<<}
troon kwam vragen, of er nog krentenbroodjes gebakken moesten worden.
‘Ik kom dadelijk beneden,’ was 't leuke antwoord.
‘Wat een overgang, mijnheer Mols! wat een overgang!’ riep Felman verontwaardigd uit, ‘Rembrandt en krentenbroodjes!’
‘Waarom?’ vroeg de oude Mols nuchter; ‘voor mij is die overgang niet hinderlijk. Geest en stof zijn immers in 't leven steeds dooreengemengd. De stof bezorgt mij de middelen om den geest, de kunst, mijne hulde te brengen, en daarvoor ben ik uit den grond mijns harten dankbaar!’
‘Ik zou me niet zoo kunnen verdeelen,’ mompelde de schilder, terwijl hij de volle hand zoodanig door de grijzende haren streek, dat deze verwonderd rechtop bleven staan, en hij er uitzag als een raagbol.
Toen werd de kunst-zitting opgeheven en begaven zich de oude heer Mols, zijn zoon en de schilder naar beneden, waar Mols Senior zich verwijderde om met den boekhouder over zeer prozaïsche, maar noodzakelijke dingen te praten. De enthusiaste Felman wist den jongen Mols te overreden met hem naar een bierhuis te gaan, waar de fantastische schilder een club gevestigd had. In deze club werden onder 't genot van een glas Beijersch bier de gewichtigste vragen van den dag behandeld, en menigmaal gebeurde het, dat op één avond de onsterfe-
{==75==} {>>pagina-aanduiding<<}
lijkheid der ziel er door prins von Bismarck verdreven werd en deze het veld moest ruimen voor het realisme in de kunst, gevolgd door het eten van paardenbiefstuk.



{==76==} {>>pagina-aanduiding<<}

Vierde hoofdstuk.

Hoe het hekkenstelsel ook moge werken, er is ééne plek in de hofstad, waar iedereen, van wat stand of rang hij zij, toegelaten wordt voor zijne klinkende rijksdaalders. Het is de dierentuin, of het zoogenaamd zoölogisch-botanisch genootschap, waar niet ‘die Böcke zur linken und die Schäfe zur rechten’ worden geplaatst, maar het breede hek voor allen openstaat. En daarvan wordt een mild gebruik gemaakt. Van Mei tot October is het een dorado voor iedereen, maar voornamelijk voor de Haagsche jeugd. Des morgens is die tuin een welkom débouché voor de moeders, die er hare kinderen met bonnes en dienstmeisjes heenzenden. Argelooze Hébés van zestien of zeventien jaren wandelen er na de koffie gaarne en druk; zij vermoeden geenszins zoo dadelijk, dat niet uitsluitend zoölogisch-botanische studiën luitenants en rijke slenteraars naar de hier en daar afgelegen paden van den tuin lokken.

{==77==} {>>pagina-aanduiding<<}

Zelfs wanneer de bevallige meisjes zich in de groteske sprongen en gebaren der apen verlustigen, bespeuren de onschuldigen soms niet eens, hoe ook de oogen dier gespoorde en gesnorde natuuronderzoekers met welgevallen van de apen tot hare bekoorlijkheden afdwalen, om daar met opmerkelijke volharding op te blijven rusten.
Al zijn er bovendien ook weinig dieren, toch is er veel natuurlijke historie te leeren. Zoo kan men er b.v. den conversatie-toon naar de natuur bestudeeren, waarbij de degelijke beoefening onzer moedertaal treffend uitkomt.
Voor de groote apenkooi, waar zich onze stamvaders, volgens Darwin, bevinden, staan bijna altijd menschen. Een Hollandsch hoofdofficier kijkt met zijn dochtertje van vijf of zes jaar en een zoontje van acht naar de kluchtige sprongen en gebaren der kleine dieren, die eveneens alles van de grooten nabootsen.
‘Tiens papa!’ roept de jongen, ‘comme c'est drôle! que c'est amusant!’
‘Très amusant!’ antwoordt de hoofdofficier, ‘ils imitent tout ce que fait le vieux!’
Voorbeelden schijnen niet altijd te wekken.
De tuin is echter eerst volkomen in feestgewaad bij de muziekuitvoeringen des Maandags en Vrijdags. Dan stroomt van alle zijden eene deftige, opgeschikte, eenvoudige, burgerlijke, aristrocatische menigte naar den tuin, beladen met shawls, zomeroverjassen en

{==78==} {>>pagina-aanduiding<<}

plaids, want het terrein is zóó vochtig, dat velen er des avonds een gratis dampbad krijgen, hetgeen het halve fortuin van menigen Haagschen dokter uitmaakt.
Zij, die de practische berekening maken dat men voor zijne geldelijke bijdrage zoovéél mogelijk genieten moet, leggen reeds om half zes beslag op een tafeltje, wanneer de muziek eerst om zeven uur begint. Anderen, die onverschilliger zijn, vergenoegen zich later met de plaatsen die overschieten. Over het algemeen zou men kunnen zeggen, dat op zulke avonden de burgerfamiliën er zich nestelen, terwijl de zeer deftigen en adellijken daarbij de rol van trekvogels vervullen. De eersten doen flinke bestellingen en omringen zich met stoelen, alsof zij er den nacht zullen doorbrengen; de laatsten fladderen slechts rond en strijken zelden neer.
Een der eerste tafeltjes onder het geboomte is meestal ingenomen door een groep heeren, die ieder binnentredende familie zoo nauwkeurig opnemen, alsof zij eene jury waren die eene medaille aan de mooiste dame en eene premie aan de leelijkste wil uitreiken.
Wandelt men verder langs de niet zeer breed e paden, dan ontwaart men eene zee van menschen, overal in een breeden kring rondom de kiosk gezeten, waarin Dunkler's gevierd muziekkorps juist begonnen is de Sonate pathétique van Beethoven uit te voeren.

{==79==} {>>pagina-aanduiding<<}

Men beseft, hoe alle Haagsche ooren gestreeld worden en in welk een diepe stilte dit wordt aangehoord.
Wil men een paar bewijzen hiervan? Aan de tafel links, wordt luide 't volgend gesprek gevoerd:
‘Ja, ik neem elken morgen een koud bad, dat is zoo heerlijk met die warmte. Dan kleed ik me bedaard aan, drink mijn glas versche melk en ga m'n couranten lezen.....’
Tafel rechts: ‘Wat lange halzen hebben die dames van Dorpel en wat 'n horrible pouffe!’
‘Geen smaak; de rok is bepaald te kort!’
Arme sonate pathétique!
Iets verder.
‘Je kunt de toiletten haast niet zien, zoo dicht zitten de lui op elkaar! In 't vervolg maak ik niet zooveel werk van 't mijne. - Hoor-je me, Karel?’
De benijdenswaardige echtgenoot dezer muzikale dweepster geeft geen antwoord.
‘Hoor-je 't, Karel?’
Geheel en al in de prachtig uitgevoerde sonate verdiept, antwoordt Karel:
‘Ja, 't is verrukkelijk schoon!’
‘Hoe langer, hoe fraaier!’ mort mevrouw; ‘die luistert niet meer naar me!’
Aldus wordt Dunkler's prachtige kapel door het publiek gewaardeerd.
Arme Beethoven! Geduldige Dunkler!
De drie referendaris-dochters hadden een plaatsje ingenomen, waar ze het gansche publiek 't beste

{==80==} {>>pagina-aanduiding<<}

konden overzien, en niemand haar als 't ware ontsnapte. Zij aanschouwden het gansche défilé, dat even als de diorama's van het ‘théatre pittoresque’ telkens terugkwam, maar ook daarom juist zooveel te nauwkeuriger kon worden gadegeslagen. Van de sonate pathétique namen zij niet de minste notitie; haar boezemde die eindelooze schuifpartij van dames en heeren, die gezien wilden zijn of zelf wilden zien, oneindig meer belangstelling in.
Daar wandelden jonge dames voorbij in groot uniform, en zoo overtuigd van 't effect dat ze maakten, dat men onwillekeurig aan de witte pauwen dacht, die iets verder in hare hokken pronkten. Wel bleef er iets van haar prachtig gevederte bij de drie referendaris-dochters hangen, maar - ze konden van haar overvloed wat missen. Ook de Don Juan's van den tuin werden scherp opgenomen door ons trio. In de vaste overtuiging, dat hunne verschijning een weldaad was, drentelden deze heeren voornaam en fier rond. Zij wisten dat reeds hun blik eene verovering was - dit zag men hun aan - en zeker daarom alléén lieten zij dien spaarzaam rondwaren, ten einde niet al te talrijke ongelukken te stichten. Jonge luitenants, wier blank en glad gezichtje door menig jong meisje benijd werd, stapten er fier met de hand op 't gevest van hun zwaard voorbij. Ook de verlegen cavaliers, die hunne blooheid door druk praten en veel beweging zochten te verbergen, ontgingen 't scherp oog van het trio niet.

{==81==} {>>pagina-aanduiding<<}

Eenmaal ontstak de oudste in woede, en wel toen de slager, wien de eer gegund was het huisgezin van den referendaris van vleesch te voorzien, zich met zijne vrouw in het défilé vertoonde.
‘Kijk me nu toch eens aan, Jeanne! Hoe durft zoo'n mensch er mee voor den dag te komen: een prachtige zijden japon en zoo'n hoed!’
De beide zusters gaven hare verontwaardiging niet minder lucht, en toen de slager de familie bespeurde en onderdanig doch niet zeer bevallig zijn hoed afnam, was de aandacht der meisjes heel toevallig op een tegenovergesteld punt gericht, zoodat de groet onbeantwoord bleef.
Nu was het zeker hoogst onbetamelijk en onvergeeflijk, dat een slagersvrouw zich in het openbaar dorst vertoonen met een prachtig zijden kleed, hetwelk een referendaris-vrouw of dochter zonder fortuin zich niet kan aanschaffen. De slagersvrouw had zeker veel beter gedaan, indien zij 't kleed in allen ootmoed aan den staatsdienaar aangeboden had.
Vlak achter dat geminachte slager spaar kwam mijnheer Felman de schilder, dien ze bij mijnheer De Grootens ontmoet hadden, in druk gesprek met een onbekende en den jongen Mols. De schilder had de meisjes dadelijk in 't oog en groette op de hem eigen losse en vriendschappelijke wijze. De onbekende deed uit beleefdheid mee, en de jonge Mols toonde zijne élégance door de wijze waarop hij groette. Er werd niet veel gezegd, maar blijkbaar

{==82==} {>>pagina-aanduiding<<}

maakten deze drie cavaliers een zeer gunstigen indruk op het trio.
‘Hij ziet er niets uit als een bakkerszoon, hé?’ liet de oudste zich ontvallen.
‘'t Is een bijzonder knap, elegant jongman,’ stemde de tweede toe.
‘Tot een Apollo gekneed!’ fluisterde de jongste. Papa nam aan dit gesprek geen deel. Hij rookte zijne sigaar, keek voortdurend naar den wind, om bij de minste verandering van plaats te veranderen, en had zijn dochters al tweemaal gevraagd, of ze niets gebruiken zouden.
Daar kwam mijn heer De Grootens, met zijne vrouw aan den eenen en Marianne aan den anderen arm. Hij stapte als een minister, zoo deftig en zeker, met een glimlach als om audiëntie te verleenen; mevrouw gaf hem hierin niet veel toe. Marianne daarentegen zag er uit - om een beeld uit den tuin zelf te nemen - als een duifje, in gezelschap van een Cochin-Chinakip en haan. In 't lichtblauw gekleed, wat met het blonde haar en de prachtige blanke tint zoo goed overeen kwam, was haar gansche persoon zoo betooverend lief, dat onwillekeurig iedereen haar nastaarde, tot groote voldoening van papa, wien die algemeene bewondering natuurlijk niet ontging.
De referendaris-familie had zich wellicht een oogenblik gevleid met een kort bezoek van den secretarisgeneraal. Dit gebeurde echter niet. Geenszins omdat de vriendschappelijke verhouding verkoeld was, maar

{==83==} {>>pagina-aanduiding<<}

omdat De Grootens den geheelen optocht wilde volbrengen: hij was nu eenmaal met dat ‘uitstallen’ begonnen, en wilde den geheelen cirkel rond.
Bij de referendaris-dochters was de geestdrift over Marianne's mooi toilet en wegsleepend schoon natuurlijk niet zoo groot. De kritiek over beiden was scherp, en vooral toen ze later nog eens in gezelschap van jonkheer van Gaalderen voorbij kwam, werd de beoordeeling nog scherper. Dit was ook deels hieraan te wijten, dat van Gaalderen, die kort daarop met een zonderling opgeschikte dame van zekeren leeftijd voorbij drentelde, de referendaris-spruiten niet gezien had. Hem was juist het zelfde gebeurd als daar straks het trio met het slagerspaar: toen zij den jonkheer zagen en meenden dat ook hij haar in 't oog kreeg, scheen plotseling eenig voorwerp in tegenovergestelde richting al zijne aandacht te vorderen en had van Gaalderen ongelukkigerwijze de meisjes niet gezien. Het trio echter was innig veront waardigd nu haar zelf dat verzuim gold.
‘Meneer woû ons niet zien!’ mompelde de oudste.
‘Hij schaamde zich misschien over dat paaschosje naast hem,’ meende de jongste.
‘Echt Haagsch!’ verzekerde de middelste, die, na een verblijf van eenige maanden te Rotterdam, het leven in de hofstad dikwijls heel scherp beoordeelde. Men verdiepte zich in gissingen, wie toch die opgeschikte korte dame zijn kon, totdat papa een oogenblik deel aan 't gesprek nam en zeî, dat het freule van

{==84==} {>>pagina-aanduiding<<}

der Claus, eene nicht van jonkheer van Gaalderen was.
Inderdaad zag de nicht van den jonkheer er zeer in 't oog vallend uit. Geen dier in den zoölogischen tuin kon op zooveel kleuren pralen. 't Scheen alsof zij hare algeineene menschenliefde wilde toonen, door zich met de nationale kleuren van alle natiën te tooien. Op haar toque bloeide een perk van de mooiste kunstbloemen. Grasgroene glacé-handschoenen voerden in dat toilet den oorlog tegen een sterk blauw zijden kleed, terwijl een rosé zijden parasol verontwaardigd mocht wezen over de toebedeelde rol om het achtenvijftigjarig geel gezicht door zijn weerschijn nog wat op te beuren. De grijze haren, door een vreemd reserve-korps flink versterkt, hadden onder eene massa cosmétique wél hunne kleur prijs gegeven, maar waren er daarom niet beter om geworden.
Het scheen eene beweeglijke, drukke dame, zooals kleine menschen meestal zijn, die juist omdat zij zooveel minder hoog boven den grond reiken dan anderen, schijnen te begrijpen dat zij ook meer beweging moeten maken om opgemerkt te worden.
Dat de freule op haar bijna zestigjarigen leeftijd nog droomde van eene eeuwige jeugd, welker kleuren zij zoo getrouw bleef dragen, is te verontschuldigen: haar hart was en bleef jong, en zij verkeerde daarom in den zoeten waan, dat, waar de kern zoo frisch was, ook de schil even jeugdig kon en moest wezen.
Deze dame had slechts één gebrek: ze maakte verzen. Het zou eene deugd, zelfs eene verheven

{==85==} {>>pagina-aanduiding<<}

hoedanigheid geweest zijn, wanneer ze die uitstortingen van haar dichterlijk gemoed voor zich zelve behouden had of er niemand anders mee lastig gevallen ware. Maar nadat zij eenmaal gelezen had, dat Molière al hetgeen zijne pen voortbracht, aan zijne keukenmeid liet hooreu vóór hij het verder verspreidde, versterkte dit de freule in de meening, dat zij iedereen over haar dichtader moest doen oordeelen.
Dit was dan ook een geldige reden voor van Gaalderen om zich niet te veel onder 't bereik zijner nicht te begeven. Soms dreef hem er echter eene andere oorzaak heen. De freule was goedhartig en mild, en 't was al meer dan eenmaal gebeurd, dat ze hem een bankbiljet in de hand gestopt had, om een of anderen te hard schreeuwenden beer tot zwijgen te brengen.
Zoo was 't ook hedenmorgen gegaan, en de jonkheer had zijne dankbaarheid getoond, door zijne nicht voor de muziekuitvoering in den dierentuin te noodigen. 't Kostte hem veel, want hij had zelf te goeden smaak om met deze regenboog-dame niet verlegen te zijn, maar - nood brak wetten. Voor nicht was het daarentegen een groot genot. Zij was verzot op uitgaan, en trok dan ook overal, waar het eenigszins kon, alleen heen. Naar den dierentuin ging dit echter niet.
Van Gaalderen kende nicht's hartstocht voor het uitgaan, maar zijn egoïsme noopte hem, er geen

{==86==} {>>pagina-aanduiding<<}

acht op te slaan en de dame rustig te laten zitten, tenzij dat zelfde eigenbelang het tegenovergestelde vorderde.
De wandeling rondom het publiek met zijne opgeschikte oude nicht was echter een ware beproeving voor hem, vooral toen hij in de verte de beeldschoone Marianne bespeurd had, die zoo welverdiend aller oog op zich deed vestigen. Van Gaalderen volgde die liefelijke gestalte overal met het oog, en toen hij zag, dat het drietal bij den vijver op een bank plaats nam, wist hij het zóó in te richten, dat hij er met zijne nicht vlak langs kwam. Hij groette niet allen allerhartelijkst, maar naderde de familie, sprak haar aan en stelde haar ceremonieel freule van der Claus voor. Wederzijdsche buigingen. Mijnheer De Grootens vroeg, of de freule en jonkheer van Gaalderen hun niet de eer zouden aan doen, even plaats te nemen. Van Gaalderen bood zijne nicht reeds een stoel aan; hij zelf had er een bemachtigd; en zoo was het vijftal, tot groote verlichting van den neef en bijzonderen trots van De Grootens, heen gezellig gezeten.
Dunkler's orkest vertolkte op inning hartroerende wijze het heerlijk lied van Schumann: ‘Ich wollt' mein Lieb ergösse sich,’ maar van het vijftal was er slechts eene, die er naar luisterde. En niet alleen ving die eene de heerlijke tonen er van op, maar zij liet er zich zoo door meesleepen, dat ze geheel en al in 't lied medeleefde, en dat, ondanks haar zelve, op eens 't beeld harer fantazie een vorm aannam, die ontzaglijk veel op zeker ingenieur geleek.

{==87==} {>>pagina-aanduiding<<}

De Grootens was een en al voorkomendheid jegens de freule, en deze vond den secretaris-generaal in zijne vormen zoo fijn en gedistingeerd dat ze inderdaad ingenomen met de kennismaking was. De Grootens bezat het talent van luisteren, dat weinigen eigen is, en waardoor men toch zoo velen verplichten kan. Hij luisterde dus met de grootste belangstelling, of had ten minste den schijn van dit te doen, naar het druk gepraat der freule, terwijl van Gaalderen zich beijverde, Marianne uit hare afgetrokkenheid in het gewone leven terug te roepen.
Freule van der Claus was een zeer ijverig lid van de Vereeniging tot bescherming der dieren, en zij had zulke treffende verhalen van vervolgde katten, wreed gemuilbande honden en cellulair opgesloten vogels, dat het echtpaar De Grootens zijn manuel du bon ton wel goed moest betrachten, om voortdurend belangstelling te kunnen huichelen.
‘Het bevrijden van die martelaars,’ getuigde de freule, ‘is zoo'n heerlijke voldoening. Ik heb laatst nog aan vier gekerkerde vinken de vrijheid geschonken, en toen de beestjes zoo vroolijk de lucht doorkliefden, was ik meer dan beloond.’
‘Die kreeg een ander misschien den zelfden dag nog gebraden op tafel!’ liet de jonge neef er sarcastisch op volgen.
‘Dat vermindert de goede daad uwer nicht niet het allerminst’ verzekerde De Grootens. ‘Zou men

{==88==} {>>pagina-aanduiding<<}

b.v. eene streek bij eene overstrooming niet te hulp moeten komen, omdat sommigen beweren dat het leven eene ramp is?’
‘Juist, mijnheer De Grootens!’ zei Freule met groote drukte, ‘dapper gesproken. Ik ten minste heb op mijne vier vinken een gedicht gemaakt, zoo blij was ik met hun bevrijding....’
‘Is u dichteresse, Freule?’
‘Dichteresse - nu ja! ik maak wel eens 'n versje!’ antwoordde onze Freule met gemaakte bescheidenheid.
Van Gaalderen zuchtte, want hij begreep wat er na die inleiding zou volgen.
Marianne luisterde nu ook naar het gesprek, daar de muziek had opgehouden, en 't publiek zich gereed maakte om den optocht rondom den grooten cirkel met nieuwen moed te hervatten.
‘Dat is allerinteressants!’ getuigde mevrouw De Grootens.
‘Houdt u van gedichten, mijnheer De Grootens?’ vroeg nu de freule met een blij gezicht.
‘Heel veel, Freule.’
‘En ik niet minder!’ jokte mevrouw zeer natuurlijk.
‘'t Is mijn lievelingslectuur!’ was de oprechte bekentenis van Marianne, die hierbij aan Geibel, Beets, De Génestet, Hugo en anderen dacht.
‘Ik ken de meeste gedichten die ik gemaakt heb, uit mijn hoofd; wil ik.... er u eens een... doen hooren?’

{==89==} {>>pagina-aanduiding<<}

Van Gaalderen schrikte bij dit voorstel en zocht dit gauw te verhinderen.
‘Nicht, dat zal hier weinig effect hebben; er is te veel beweging en afleiding. Doe 't eens een anderen keer. Me dunkt....’
‘Geloof-je, Charles? Nu, ik dacht, dat mijnheer en mevrouw er bijzonder op gesteld zouden zijn -’ Mijnheer en mevrouw verzekerden dat dit ook inderdaad het geval was, maar dat zij heat zouden bejammeren indien er van de voordracht door 't gewoel en de luidruchtigheid zooveel verloren ging.
‘Dan zullen we 't uitstellen,’ hernam de nicht met eenige teleurstelling. ‘Ik had er u anders verscheidene kunnen doen hooren. Ik heb een gedicht gemaakt op den koning, de koningin, de prinsen van het koninklijk huis, de Regeering......’
‘Als nicht,’ zei van Gaalderen spottend, ‘met de Eerste en Tweede Kamer en den Raad van State klaar is, dan krijgen de secretarissen-generaal een beurt en bijgevolg Mr. De Grootens ook!’
‘Spot-jij maar, neefje,’ hernam nicht, die haar neef veel vergaf, ‘spot-jij maar; ik verbeeld me, dat het niet alleen oorspronkelijk, maar ook plichtmatig is, dat een dichter of dichteresse de gestelde machten verheerlijke! Men begint met het hoofd van den Staat en eindigt -’
‘Met een politie-agent of een brandwacht!’ voltooide de ondeugende neef den zin. ‘Wezenlijk een

{==90==} {>>pagina-aanduiding<<}

mooi onderwerp voor een verheven dichtersgeest. ‘Ode aan een politie-agent!’ Men zou aldus kunnen beginnen:

‘Wie nooit zijn brood met tranen at, 
Wie nooit op straat liep lange nachten, 
Wie nooit in de verknijping zat, 
Die kent u niet, politie-wachten.’ 


‘Men kan alles parodiëeren!’ viel mijnheer De Grootens dadelijk in, ‘maar ik erken met de freule, dat het denkbeeld zeer origineel is. En heeft u daar aan ieder lid der kamer, al naar zijne richting, in het bijzonder een vers gewijd?’
‘Neen, neen, stellig niet. En bloc neem ik die en spreek hen aldus toe:

O tachtig Westersch wijzental, 
Dat op het Binnenhof vergaart, 
Gij staat voor onze vrijheid pal 
En zijt door 't Bijblad hoog vermaard!..... 


‘Zoo gaat het eenige coupletten door, ziet-u. Enfin, wanneer ik 't genoegen mag hebben, u eens bij mij te zien, dan zal 't me aangenaam zijn, u er nog meer van te doen hooren. Ik zou mijn gedichten zoo graag willen uitgeven, maar dan moeten ze eerst door een echten dichter nog eens nagezien worden, want ik geloof niet dat maat en taal onberispelijk zijn. Ik heb al herhaaldelijk getracht met een

{==91==} {>>pagina-aanduiding<<}

of ander letterkundige in aanraking te komen..... ik geloof wel, dat mijn bundel bijval zou vinden....’
‘Zeker, nicht, en dan b.v. met dezen titel: constitutioneele poëzie.’
Met den grootsten ernst, zonder zich om despottende invallen van den jonkheer te bekommeren, vroeg nu mijnheer De Grootens of de freule dan nog nooit haar manuscript aan een uitgever of schrijver had toegezonden?
Het antwoord luidde toestemmend. Zij had dit reeds eenige malen beproefd, doch het schenen domme, onnadenkende uitgevers te zijn geweest, die het denkbeeld dwaas noemden en ongenegen waren het boekje anders uit te geven dan voor rekening van de schrijfster. Ook hadden ze zich niet vleiend over taal en maat uitgelaten. En dat was toch de hoofdzaak niet, meende de freule. Of er al eens een a of e te veel of te weinig stond en de maat niet zoo precies was, dat kwam er, naar haar gevoelen, al heel weinig op aan. De gedachte, dat was de hoofdzaak! Wanneer zij maar eens een wezenlijk letterkundige ontmoette, die haar met zijne kennis wilde bijstaan, dan was dat bezwaar in een oogenblik uit den weg geruimd.
Mijnheer De Grootens, die zoo vele menschen kende, herinnerde zich ook wel een paar letterkundigen en beloofde de freule dat haar verlangen spoedig zou voldaan worden.
De freule was in de wolken; ze drukte De Grootens zoo stevig de hand, en kwam met haar gezicht

{==92==} {>>pagina-aanduiding<<}

zoo vlak bij 't zijne, dat hij bijna bedwelmd werd door de laag cosmétique, die op de grijze haren lag.
Marianne was opnieuw in gepeins verzonken, en welke moeite van Gaalderen zich ook gegeven had om haar met allerlei onderwerpen bezig te houden - ze had slechts met enkele woorden daarop geantwoord.
De avond was inmiddels gevallen, en de gaslichten brandden overal helder in de standaards; van Gaalderen deed nu een laatste poging en noodigde Marianne tot eene kleine wandeling uit. Zij weigerde beleefd en gaf hoofdpijn voor. Wat een hoofdig schepseltje, dacht de jonkbeer die zijn Don Juanschap zoo onfeilbaar schatte. Hij werd boos, nam nog een oogenblik aan 't gesprek deel en verontschuldigde zich toen bij het gezelschap, dat hij een goeden vriend, dien hij in de verte gezien had, even moest spreken.
Van Gaalderen's eigenliefde was gekwetst; boos en teleurgesteld liep hij naar een groepje vrienden, die op een kruispunt aan een tafeltje gezellig zaten te praten.
‘Daar komt de afvallige!’ riepen zij hem tegemoet.
‘Gelukskind!’ riep de een, ‘om zoo'n avond in tête à tête met die mooie juffrouw De Grootens door te brengen!’
‘Heb je h'r hoofd al braaf op hol gebracht?’ vroeg de ander.
‘Loop heen!’ spotte een derde, ‘'t is niet pour le bon motif, hé Charles? Kapellen veranderen telkens van bloem.’

{==93==} {>>pagina-aanduiding<<}

‘Het paar zou anders om zijn contrast heel merkwaardig zijn,’ deed een vierde opmerken: ‘de jonge lente met den ouden herfst!’
‘Drommels ja!’ voegde er nu een luitenant bij, ‘dat's mooi gezeid! Wat zou-je gauw Actéon's kapsel dragen, Charles! Dan moest-je nog een chapeau sur mesure laten maken!’
‘Prachtig!’ riep de groep, hartelijk lachend.
Dat ‘prachtig!’ werd onmiddellijk door een krachtig en lang aangehouden ‘Ssttt!’ van een tafeltje daarnaast beantwoord. De vroolijke groep keek verwonderd op, en een hunner vroeg aan den heer, die hen zoo onverwacht gestoord had, wat dat beteekende.
Deze was opgestaan, en met vonkelende oogen, die zijne woede éér verrieden dan zijne stem, gaf hij zijn verlangen te kennen, dat de heeren hun belangwekkend gesprek wat stiller zouden voeren.
De heeren zagen elkaar even aan, en toen vroeg een hunner: ‘met welk recht mijnheer zulk een eisch deed?’
‘Met het recht, dat ieder lid eener societeit heeft, mijnheer. Men is hier bijeen om muziek te hooren, maar niet de dwaze en ongepaste praatjes, die den eerste den beste voor den mond komen.’
Een der heeren sprong op, en den censor naderende, die niemand anders dan Willem Mols was, naast zijn vriend den schilder gezeten, vroeg hij hem op hoogen toon of hij volhardde bij hetgeen hij zei: ‘dwaze en ongepaste praatjes, die den eerste den beste voor den mond komen.’

{==94==} {>>pagina-aanduiding<<}

‘Zeker,’ antwoordde Mols flink, ‘ofschoon het oordeel over uw gesprek een ondergeschikt punt moet zijn. Ik heb stilte verzocht, omdat uw praten hinderlijk is.’
Willem bedacht zich bij tijds, dat het vasthouden aan 't eerste punt Marianne zelve licht in de woordenwisseling zou betrekken, en dit moest hij vóór alles vermijden.
Van Gaalderen had Willem dadelijk herkend, en ofschoon onze jonkheer, door al die vragen en losse werpspiessen overstelpt, nog geen antwoord gegeven had, vond hij 't toch noodig, zich dadelijk in den strijd te mengen.
‘Dirk!’ sprak hij bijna luide tot dengene, die tegenover Willem stond, ‘Dirk, doe mij 't genoegen en eerbiedig het muzikaal gevoel van dien heer. Geef er gehoor aan. Hij vraagt waar voor zijn geld, alsof men bij een bakker om een broodje kwam!’
Niemand begreep de toespeling behalve Willem en zijn vriend.
Willem beefde van woede. De lage toespeling op zijns vaders bedrijf walgde hem.
‘Volkomen waar,’ antwoordde hij, echter op kalmen toon. ‘Wie daarentegen mijnheer van Gaalderen geld voor zijn waar zou vragen, kreeg zeker geen gehoor. Als de heeren dus naar hartelust luid willen praten, dan moeten zij ginds bij de berenkuil gaan!’
‘Stilte! stilte!’ werd er nu van verschillende zijden geroepen, en de groep heeren die aan de houding

{==95==} {>>pagina-aanduiding<<}

van 't publiek zeer duidelijk bespeurde, dat zij gewogen en te licht bevonden waren, zweeg en droop allengs uiteen.
Willem kon geen woorden genoeg vinden om zijn verontwaardiging te kennen te geven over van Gaalderen, die had kunnen dulden dat men zich aldus uitliet over een meisje, dat hij kende, en met wie hij er als 't ware eene eer in stelde, door 't publiek gezien te worden.
Felman trachtte Willem tot bedaren te brengen, door hem vooral te doen beseffen, dat de jonkheer meer op het geld dan op de vrouw scheen te speculeeren. Daarbij wist men immers ook niet, wat de jonkheer zou gezegd hebben, indien Willem niet zoo opgestoven ware, wat Felman, ronduit gezegd, wel natuurlijk, maar heel onvoorzichtig gevonden had.
Van Gaalderen kwam na eene poos weer aan het tafeltje der familie De Grootens terug, waar zijne dichterlijke nicht nog altijd met haar bundel bezig was, en mevrouw het eene uitkomst vond, dat men eindelijk kon opstappen. Mijnheer had zich niet minder verveeld, maar zich dat relaas en die voortdurende aandacht getroost. Met bijzonderen tact had hij een paar malen zijn practischen werkkring vergeleken met de poëtische sfeer, waarin deze dichteresse zweefde. Hij had gesproken van zijne zorg en inspanning om ook het kapitaal te besturen van anderen die zulk een vertrouwen in zijn beheer stelden. Zulke aanwijzingen konden misschien haar doel be-
{==96==} {>>pagina-aanduiding<<}
reiken, en was dit niet het geval, dan nog verheugde hij zich in de kennismaking met eene dame die, ondanks al hare excentriciteit, dan toch een freule was.
Deftig bood De Grootens haar zijn rechterarm aan, terwijl mevrouw zich met den linker vergenoegde. Van Gaalderen, die al zijn luim en spraakzaamheid verloren had, werd door menigeen benijd, toen hij zich met zijne beeldschoone dame onder 't kruisvuur der heerenoogen vertoonde, die aan den ingang van den dierentuin in vier dichte gelederen geschaard stonden.
Van Gaalderen zou zich echter van vreugde de handen gewreven hebben, indien hij 't gezicht van Mols had kunnen ontdekken, die achter een aantal menschen de menigte bespiedende, Marianne aan den arm van den jonkheer ontdekte.
Felman ten minste moest al zijn luim en geest aanwenden, om den armen Willem niet al te wanhopend te doen worden.



{==97==} {>>pagina-aanduiding<<}

Vijfde hoofdstuk.

Acht dagen na de bewuste partij belde mijnheer Mols reeds tegen 's morgens half tien aan de woning van den secretaris-generaal. Dat belletje was even angstig als zijn bedrukt gezicht, toen hij aan de dienstbode vroeg of mijnheer al bij de hand en even voor hem te spreken was.
Annette liet hem in mijnheer's studeervertrek, en terwijl Mols alles opnam, mompelde hij bij zich zelven: ‘'t Kan niet waar zijn. Iemand die zoo geacht en geëerd is, zal geen oplichter in zwarten rok wezen.’
En toch, toen Mols op dien beruchten avond de twee broeders naar een hotel had gebracht, waren deze zoo vol geweest van hetgeen hun bij den secretaris-generaal weervaren was, dat zij zich in hunne verontwaardiging meer hadden laten ontvallen dan de voorzichtigheid toeliet. Toen had de oudste toch duidelijk gezegd, dat mevrouw bij haar trouwen een beetje fortuin had gehad, maar dat de secretaris er alles reeds

{==98==} {>>pagina-aanduiding<<}

had doorgebracht. Dit had Mols doen nadenken. Mijnheer De Grootens was mede-regent van het weeshuis en in die hoedanigheid had hij onlangs een legaat aanvaard. Men had hem reeds op twee vergaderingen daarover gesproken, maar telkens had De Grootens behendig een ander onderwerp op het tapijt weten te brengen. Mols bracht nu 't een met het ander in verband, en was zoo ongerust over het geld geworden, dat hij eindelijk besloot, den mederegent er rondborstig naar te vragen. Maar, zooals 't meer gaat, thuis was hij nog een held en had hij bij zich zelven eene pittige inleiding opgesteld; toen hij nu echter in 't schrijfvertrek van mijnheer De Grootens stond, deinsde hij terug voor de te vragen inlichting en was de geheele inleiding gevlogen.
Doch er werd hem nu weinig tijd tot verdere voorbereiding gelaten, want de deur vloog reeds open, en De Grootens, in een grijzen huisjapon gekleed, kwam met een vriendelijk gezicht binnen.
‘Wel, wel, meneer Mols, waaraan heb ik dat vroege bezoek te danken? ga zitten, ga zitten!’
Die ronde jovialiteit bracht Mols nog meer in de war en terwijl Mols al buigende zijn hoed veel harder wreef dan voor 't hoofddeksel dienstig was, kwam er haperend bij hem uit:
‘Ik wenschte u wel graag eens over het weeshuis te spreken.... als ik later kwam, vreesde ik u niet thuis te vinden....’
Met een goedkeurend knikje schoof De Grootens

{==99==} {>>pagina-aanduiding<<}

den bezoeker een voltaire toe, doch op zoodanige wijze, dat Mols in het volle licht zat, terwijl hij het den rug toedraaide.
‘In uwe betrekking van regent,’ zei De Grootens, terwijl hij Mols een sigaar aanbood, waarvoor deze bedankte; ‘dat is uitmuntend, voor zulke zaken mag men desnoods inbreuk op mijn nachtrust maken. U is een ijverig bestuurder, mijnheer Mols, ondanks uw drukke zaken. Dán heeft de philanthropie eerst waarde; menschen die niets om handen hebben, nemen zulke baantjes soms als tijdverdrijf of uit ijdelheid. Uwe vrouw en kinderen maken het goed?’
‘Heel welvarend, dank u, mijnheer,’ was 't aarzelend antwoord van Mols, die onrustig heen en weer schoof op den grooten voltaire, waarvan hij slechts een klein plekje in beslag genomen had, terwijl De Grootens zoo los en gemakkelijk in den zijnen lag.
De Grootens wachtte en wachtte, doch Mols scheen maar niet te kunnen beginnen, zoodat de secretarisgeneraal eindelijk zeî: ‘En wat ligt u nu op 't hart over 't weeshuis?’
‘Ik.... kwam u eens spreken over het legaat van mejuffrouw van Dongeren, dat u onlangs namens ons collegie in ontvang genomen heeft. Volgens het besluit der vergadering zou u het beleggen, en daar.......’
‘.... men er nog niets van vernomen heeft,’ ging De Grootens lachende voort, ‘is de voorzitter bang, in zoo'n insoliden tijd als we tegenwoordig bele-
{==100==} {>>pagina-aanduiding<<}
ven, dat.......... wel zeker, wel zeker, heel natuurlijk!!!’
Nog meer uit het veld geslagen door dien lossen toon, antwoordde Mols haastig en onderdanig:
‘Neen, neen, stellig niet, mijnheer De Grootens, stellig niet. Er bestaat bij mij volstrekt geen vrees of angst, maar - 't is al dadelijk een plichtverzuim van mij als penningmeester geweest, om dat geld niet in ontvang te nemen, en bij een mogelijk sterfgeval zouden er moeilijkheden door kunnen ontstaan.....’
‘Wel zeker, mijnheer Mols. Stiptheid in zaken verdient altijd lof. Ik weet zelf niet, door welk toeval ik tot heden verzuimd heb, u die som over te dragen..... misschien wel omdat het een bagatel is.... vijf duizend gulden, meen ik......’
‘Ja, mijnheer De Grootens,’ antwoordde Mols met wel een dozijn knikjes, ‘ja, 't was vijf duizend gulden; geen groote som, zoo men wil, maar toch -’
‘Voor 't weeshuis van belang, dit stem ik toe,’ was 't lachend antwoord. ‘Maar laat ik u geen onrustigen dag bezorgen, want ik bespeur dat ze u drukken. Overmorgen vergaderen we, en dan zal ik ze u ter hand stellen. - Ik zal 't even opschrijven, want ik heb zóóveel aan het hoofd. - Of..... wil u ze misschien dadelijk meenemen?’
Nu haalde Mols ruimer adem en vol overtuiging luidde het antwoord: ‘Neen, volstrekt niet, mijnheer. Wat zou u wel van me denken! Ik hoop niet dat mijne vraag u......’

{==101==} {>>pagina-aanduiding<<}

‘Geen woord meer daarover, vriendlief. Je zoudt me verplichten, als je dat geld nu meenam, maar is u dat te lastig, dan brengen we die zaak overmorgen ten einde. A propos, u is een man van zaken, en een solied man van zaken. Weet u ook soms een flinke en zekere geldbelegging voor een duizend gulden of wat? Ik laat niet graag geld verinteresten, en zou wel in een goede onderneming een vijftien duizend gulden willen steken.’
‘Wel zeker, mijnheer De Grootens. Daar heeft u onze bouwvereeniging en kredietbank, zeer solide lichamen. Wil ik er u eens een paar prospectussen van zenden?‘
‘Heel graag, als u dat niet te veel moeite is. Ik zou die dan wel eenigszins spoedig willen ontvangen, zoo mijn verzoek niet al te onbescheiden is, want elke dag is er één.’
‘Zeker, zeker, mijnheer, ik zal u die straks zenden.... U neemt het me toch niet kwalijk, hoop ik, dat ik zoo vrijpostig ben geweest, u over die zaak te spreken.......?’
‘Volstrekt niet, mijn beste heer Mols,’ gaf De Grootens opgeruimd ten antwoord, terwijl hij opstond en op zijn horloge keek, om Mols te doen beseffen, dat de zitting niet te lang mocht duren. ‘Volstrekt niet, integendeel, ik waardeer het in u, dat ge zoo trouw voor de belangen onzer weezen waakt. In uwe plaats zou ik 't ook gedaan hebben.’
Met herhaalde buigingen, die wederom sprekend

{==102==} {>>pagina-aanduiding<<}

op zenuwtoevallen geleken, wilde Mols nu heengaan, toen de hoofdambtenaar hem vriendelijk gemeenzaam de hand toestak en met een gul ‘tot weerziens, mijnheer Mols’ liet vertrekken.
Nauwelijks had Mols de voeten gelicht, of het gezicht van den hoofdambtenaar nam eene geheel andere uitdrukking aan. Trotsch op den behaalden triumf wreef hij zich vergenoegd de handen, en met een tevreden knikje mompelde hij: ‘Dat is perfect gelukt!’
Trouwens wanneer men de Achilles-plek bij een ieder dadelijk weet te vinden, is menigeen nog wel met een zijden draad te leiden.
‘Geen betere speculatie dan op de ijdelheid!’ voegde De Grootens er nu bij; maar toen nam zijn gezicht een ernstiger plooi en vroeg hij zich zelven af:‘ Maar hoe kom ik aan de vijfduizend gulden, die ik overmorgen aan dien bakker moet geven? Ik heb ze gedeeltelijk gebruikt om anderen hun interest te betalen en heb haast geen contanten meer....’
Hij schoof nu zijn stoel voor de schrijftafel, opende die en trok eene la open, waar hij over zijne schamele contanten inspectie hield. Aan het teleurgesteld gezicht kon men duidelijk bespeuren, dat het onderzoek erg tegenviel.
Juist schoof hij de la mismoedigd dicht, toen mevrouw in een elegant toilet binnentrad en hare hand vertrouwelijk op zijn schouder leggende, zei:
‘Toe Dolf, geef me eens wat geld. Ik moet van middag met Marianne naar de modiste om nieuwe

{==103==} {>>pagina-aanduiding<<}

toiletten te koopen, maar ik durf er niet komen, zonder eerst wat af te betalen. Als we de rekening van drie jaar geleden eens afdeden......’
Dat was een slecht gekozen oogenblik, nu juist de schaarschte der contanten zoo duidelijk gebleken was. 't Gezicht, dat mevrouw te zien kreeg, was dan ook alles behalve vriendelijk.
‘Ik woû dat je die modiste alles betalen kon. Maar hoe meer de japonnen sleepen, hoe meer de modisten sleepen. Jelui zijt duur volk. En 't is zonderling, hoe verraderlijker de modemaaksters samenspannen om de dames het loopen, zitten, kortom alle bewegingen bijna onmogelijk te maken, des te meer moeten de slachtoffers voor al die slaafsche plooien en valstrikken opdokken. Vrouw, waar is de tijd gebleven, dat ik je in een wit neteldoeksch japonnetje om te stelen vond; hoe eenvoudig was toen alles en hoe mooi. Toen gaf de mode zich nog zulk een moeite niet om de bevallige vrouwenvormen zóó te verplaatsen....’
‘Ik ontken 't niet, maar men dient de mode toch te volgen, en vooral wij, manlief, moeten niet karig zijn met die hulde; ik volg je stelsel.’
Daar viel weinig tegen in te brengen, zoodat De Grootens, blijkbaar om van 't pijnlijk onderwerp af te komen, vrij kortaf antwoordde:
‘Ja wel, ja wel; hoeveel zou er te betalen zijn, of liever, met hoeveel kan-je nu volstaan?’
‘Mijne rekening over 1872 is 800 gulden; die van 1873 is 900 gulden, en die......’

{==104==} {>>pagina-aanduiding<<}

‘Is dat ernst?’ vroeg hij, plotseling hare geldlitanie afbrekende. ‘Achthonderd gulden, negenhonderd gulden! En zulke sommen om op de leelijkste wijze toegetakeld te worden!’
‘En dan ben ik nog zuinig en met overleg te werk gegaan; ik heb gewikt en gewogen of ik dit of dat wel nemen zou!’
‘Dan zou ik de rekening van een niet-zuinige dame wel eens willen zien. Me dunkt dat ik je zuinigheid tamelijk duur betaal!’
De zon, die tot heden de stille getuige van dit vertrouwelijk onderhoud was geweest, werd door een wolkje bedekt.
‘Als die rekeningen zoo laag zijn,’ antwoordde mevrouw eenigszins geraakt, ‘dan heb je dat aan mij te danken, want zoo ik altijd had toegegeven aan uw aandringen om dit of dat mooi toilet te koopen, zoudt ge wat auders gezien hebben.’
‘Hoe 't ook zij, ik zie geen kans om dat lieve lage rekeningetje te betalen. Je zal dus't koopen van nieuwe toiletten nog wat moeten uitstellen, tenzij je een ander magazijn met je klandizie zou willen vereeren.....’
‘Ik heb al de magazijnen van lieverlede met mijn klandizie en - uw krediet vereerd......’
‘Dan moeten we maar wachten’ luidde 't antwoord, terwijl hij de schouders ophaalde. ‘Daar is niets aan te doen. Die bakker Mols is me vijfduizend gulden komen opvragen, die ik nog lang had meenen te

{==105==} {>>pagina-aanduiding<<}

houden, daarbij moet ik de mij overblijvende contanten bewaren, omdat ik na dat plotseling vertrek van broer Karel op 't noodlottig partijtje niet veel goeds van diens plannen verwacht.....’
‘Vrees-je, dat hij zijn geld zal opeischen?’
‘Ik ben er bang voor. 't Is nu al bijna acht dagen geleden, dat hij hier was, en na dien tijd hebben we niets meer van hem vernomen. Dat die Anton ook juist op dien zelfden dag moest komen: alles spande te zamen om dat partijtje te doen mislukken.’
‘In 's hemelsnaam!’ zei mevrouw met een diepen zucht, ‘dan zal ik maar wachten, ofschoon ik haast niets redelijks heb om aan te doen en Marianne evenmin.’
Terwijl mevrouw stil heenging, keek mijnheer haar na en scheen hij te vinden, dat haar toilet niemand op 't vermoeden zou brengen dat zij niets aan had of niets bezat om aan te doen.
Intusschen had het reeds half elf geslagen, en alhoewel bij het ambtenaarspersoneel het hooger inkomen der hoofdambtenaren gemeenlijk in omgekeerde rede tot hun drukker bezigheden staat, besloot De Grootens nu toch heen te gaan.
Op straat was hij telkens verplicht, links en rechts te groeten. 't Was alsof de vleeschgeworden deftigheid en achtbaarheid haar intocht hield, zoo vlogen overal de hoeden en week men van alle zijden uit bij 't naderen van den secretaris-generaal.

{==106==} {>>pagina-aanduiding<<}

De boden van 't ministerie, die niet zoo licht hun stoel verlaten of van hun courant opzien, bogen dat hunne nestels er van rammelden, en de ambtenaren, die hem in 't muffig doolhof van gangen ontmoetten, stonden stil om hem te laten voorbijgaan.
Zoo kwam de deftige secretaris-generaal in zijn bureau, een net vertrek, dat het licht ontving van een binnenplaats, waar de kachels werden schoon gemaakt. Nauwelijks had hij zijn hoed afgezet, of de bode, die vermoedelijk van zijne komst kennis gegeven had, kwam op de hem eigene geheimzinnige wijze de kamer binnen en zei dat referendaris van der Daan den secretaris-generaal graag een oogenblikje spreken woû. De referendaris zou maar binnenkomen. Na een vriendelijke morgengroete en een verzoek om zijn hoed te mogen ophouden, omdat het in 't vertrek wat kil was, haalde van der Daan een vel papier voor den dag.
‘Een stuk met spoed?’ vroeg De Grootens verstrooid.
‘In zeker opzicht, ja,’ antwoordde van der Daan met een glimlach; ‘maar, zou 't raam niet dicht mogen, want het tocht hier, en niets is zoo nadeelig als dat.’
Inmiddels keek De Grootens het stuk in en schudde herhaaldelijk 't hoofd. Daarop zag hij van der Daan verwonderd aan en zei: ‘Een bedelpartij voor den commies van Heulen? Dat is toch wat al te kras. Hoe komt men dáár toe?’
Van der Daan leî 't geval uit. Sedert vijf, zes

{==107==} {>>pagina-aanduiding<<}

jaren had men beslag gelegd op het traktement van den ongelukkigen commies, zoodat zijn toestand nu van dien aard was geworden, dat het letterlijk aan brood voor zijn zes kinderen ontbrak. Gisteren ten minste had de kindermeid nergens iets kunnen krijgen, en aan de keukenmeid had mevrouw geen ontbijt kunnen geven.
‘Keukenmeid, kindermeid,’ herhaalde de secretaris-generaal, ‘is dat alles personeel van den commies, die geen brood voor zijn kinderen heeft?’
‘'t Is waar,’ stemde de referendaris toe, ‘maar de man heeft naar zijn stand willen leven. De nood was nu zóó aan den man, dat men eene inteekenlijst heeft opgemaakt, natuurlijk alléén maar voor referendarissen, hoofdcommiezen en commiezen - de adjunct-commiezen en eerste klerken mogen daarvan volstrekt niets weten - om hem dadelijk hulp te verleenen. Daarom kwam ik ook bij u.’
De Grootens bedacht zich even en zei toen, dat hij dit een gevaarlijk antecedent vond. Buitendien moest iemand het niet zoover laten komen. Men behoorde tering naar nering te zetten of, zoo men schulden maakte, dit met overleg en berekening te doen. Dit laatste werd er lachend bijgevoegd. Uit beginsel zou hij dus niet op de lijst teekenen.
De referendaris haalde de schouders op en boog 't hoofd, ten teeken dat hij de meening van De Grootens eerbiedigde, en stapte 't vertrek weer uit.
Voor De Grootens scheen het echter een onrustige

{==108==} {>>pagina-aanduiding<<}

ochtend te worden, want amper had hij de papieren uit zijn lessenaar te voorschijn gehaald, of de bode kwam baron van Gaalderen aandienen, die natuurlijk onmiddellijk ontvangen werd.
In een grijs ochtendpak trad de baron half neuriënde binnen. Hij sloeg zoo lustig met zijn badientje en krulde met de linkerhand zijn knevel, of hij amper twintig jaar was.
‘Mijn beste mijnheer De Grootens, hoe vaar-je?’
‘Dank u, baron, uitmuntend, en u?’
‘Dank u, perfect. Is juffrouw Marianne welvarend?’
‘Ze is zóó welvarend, dat ze van morgen de wals van Chopin, die u haar zoo galant gezonden heeft, al aan 't spelen was. Marianne heeft er tevens uw fijnen smaak in bewonderd.’
‘Zóó - heeft ze dat!’ hernam de baron vroolijk lachend, ‘zeer vleiend voor mij 't Is een voorrecht voor Chopin, door zulke lieve handjes te worden vertolkt.’
‘U is wezenlijk al te beleefd. Trouwens, de sympathie is wederkeerig, want zoo mijnheer van Gaalderen hoorde, hoe men in zijne afwezigheid zich over hem uitlaat, dan zou ik vreezen dat uwe eigenliefde 't niet zou kunnen dragen.’
‘U beschouwt me niet voor verwend op dat punt, waarde heer, en toch, is 't niet opmerkelijk, dat overal waar ik jonge dames ontmoet en op vertrouwelijken voet met haar kom, ze van mij gecharmeerd worden.......’

{==109==} {>>pagina-aanduiding<<}

‘Met uw welnemen, baron,’ liet De Grootens er snel op volgen, ‘daar is hier geen sprake van en dat heb ik ook niet gezegd!’
‘Toe! toe! toe! Dat vat ik immers wel; maar ik weet het allerbest, hoe men dien lof moet opnemen. C'est plus fort que moi: daar is niets aan te doen, mijn waarde meneer De Grootens. Men wordt als Caesar: komen, zien en overwinnen. Ik schrijf dat succes voor een deel hieraan toe, dat wij, ongetrouwde jongelui......’
‘Van welke lichting?’ werd lachend gevraagd.
‘Dat doet er niets toe: men blijft milicien, zoo lang men niet in 't groote korps is opgenomen. Maar... pour revenir à nos moutons - in mijne hoedanigheid van wolf - schrijf ik dat succes hieraan toe, dat wij ongetrouwde jongelui van zekeren leeftijd al zoo dikwijls 't beleg voor de bekende vesting geslagen hebben, dat we er al de zwakke punten van kennen, en daar ons voordeel mee doen. De getrouwde heeren zijn meestal even als de landen die, op hunne overwinning en welvaart indommelende, veel kans hebben tot verval te geraken.’
‘Als men u hoort spreken, is 't nog meer te betreuren, dat het gild der gehuwden u niet als toonbeeld tot de zijnen mag rekenen.’
‘Indien uw huwelijk kinderloos geweest ware, zou ik wellicht Beaumarchais' raad tot onthouding gevolgd hebben. Want, ronduit gezegd, de getrouwde heeren, die ongeketenden tot het huwelijk trachten

{==110==} {>>pagina-aanduiding<<}

over te halen, doen mij altijd aan den lokvink denken, die nu en dan een eindje op de baan opvliegt, om de argelooze vogels te doen vermoeden, dat hij over zijn volle vrijheid beschikt. Maar - ik maak misbruik van uw tijd en verpraat den mijnen....’
‘Volstrekt niet, ik waardeer uw bezoek en puntige conversatie.’
‘Te veel eer. Mijn bezoek had echter een doel, dat uw aangename kout me een oogenblik deed vergeten. Mijne nicht, die ge onlangs ontmoet hebt en die jaren lang haar kapitaaltje aan een bankier had toevertrouwd, is in den laatsten tijd angstig geworden. Of de bankiers maken met de hun toevertrouwde effecten buitenlandsche reizen, waarvan men ze niet ziet terugkomen, of wel ze beproeven er speculatiën mee, die, vreemd genoeg, hen zelven tot kalkoenen maken en de geldbeleggers tot geplukte kippen. Zij heeft dus haar trommel teruggevorderd en -’
‘Toch behoorlijk onderzocht, want dat blijkt tegenwoordig niet overbodig te zijn?...’
‘... En onderzocht. Nicht is nu echter nóg angstiger dan vroeger. Zij vertrouwt dien trommel nergens, en is eindelijk besloten hem overal mee te sjeulen. Zij komt met dien trommel op soirées en diners, op koffiepartijtjes en kransjes; kortom ze is er zoo onafscheidelijk van als Whittington van zijn kat; daar is zelfs een photographie van haar met den trommel gemaakt. Die toestand, om niet eens van den zwaren trommel te spreken, is onhoudbaar. Nu

{==111==} {>>pagina-aanduiding<<}

noemde ik gisteren u en wierp 't plan op om u te verzoeken, dat kapitaaltje te administreeren. Ik weet, dat u meermalen de goedheid gehad heeft, zoo iets op u te nemen. 't Zou mij en nicht ontzaglijk veel genoegen doen, zoo u dat kapitaaltje in ontvang wilde nemen. Die trommel, mijn beste mijnheer, jaagt het goede mensch de nachtmerrie op 't lijf en als men haar van dat juk niet verlossen wil, zullen de effecten haar dood wezen!’
Toen van Gaalderen dit met nadruk gezegd had, liet hij zich achterover in den stoel vallen om de uitwerking zijner woorden des te beter te kunnen gadeslaan. In zijn oog was De Grootens de type van eerlijkheid en soliditeit. Van dien kant werd er dus, naar zijne meening, niets gewaagd. Daarbij, wanneer De Grootens 't voorstel aannam, bereikte hij misschien des te eer zijn doel.
De Grootens van zijn kant had al zijne zelf beheersching noodig, om zijne blijdschap over die onverwachte hulp te smoren. Wie bad zoo iets ooit kunnen denken! Hij trachtte zijne vreugde zooveel mogelijk achter een ernstig man van zaken-gezicht te verbergen, en bleef zelf nog eenige oogenblikken in die houding zitten, toen van Gaalderen 't laatste woord reeds gesproken had.
Eindelijk verbrak hij 't stilzwijgen.
‘Het vertrouwen uwer nicht en 't uwe is zeker bijzonder vereerend voor me. 't Is waar, ik heb menigmaal 't kapitaal van anderen beheerd en raad ge-
{==112==} {>>pagina-aanduiding<<}
geven bij 't beleggen; ook vertrouwt men mij dikwijls gelden ter bewaring toe. Maar..... men bedenkt daarbij niet genoeg, welk een zware verantwoordelijkheid daardoor op mijne schouders gelegd wordt....’
‘Uwe reputatie is u in dit opzicht even hinderlijk als de trommel voor mijne nicht - dit stem ik toe. Och, doe 't maar, beste mijnheer De Grootens, ge bewijst er mijne nicht een weldaad mee, en mij maakt ge er uw dubbel verplichte door..... kom..... aarzel niet!’
Met meesterlijk gespeelden weerzin vroeg De Grootens toen:
‘Is 't kapitaal groot?’
‘Een arme nicht heeft niet veel geld: 't is ongeveer vijftig duizend gulden......’
‘Nu, baron,’ zei De Grootens zuchtend, ‘om u te verplichten wil ik 't doen. Ik zal dien fameusen trommel in ontvang nemen en trachten het geld zoo zeker en voordeelig mogelijk te plaatsen.’
‘Bravo!’ riep van Gaalderen verheugd uit, ‘dat doet me ontzaglijk veel pleizier. Dat zal een heuglijke tijding voor mijne nicht zijn. Hartelijk dank! Morgen of overmorgen kom ik het u met mijn nicht brengen. Ik ga 't haar dadelijk zeggen.’
‘Doe dat, en zeg de Freule dat ik me door haar vertrouwen zeer gestreeld voel.’
‘Zonder fout, mijnheer De Grootens, zonder fout. Mijne groeten aan mevrouw en juffrouw Marianne.’

{==113==} {>>pagina-aanduiding<<}

Beide heeren drukten elkaar de hand en van Gaalderen verliet het bureau.
De Grootens wreef zich de handen van vreugde. Had hij dit durven hopen! Kwamen die vijftig mille morgen of overmorgen in, dan gingen ze met een zekeren hokuspokustoer voor een deel in den zak van bakker Mols en van Karel die zeker afrekening zou vorderen. Opgeruimder dan hij in lang geweest was, ging hij aan 't werk en de bode, die hem dien dag stukken bracht, vond den secretaris-generaal nog welwillender dan anders.



{==114==} {>>pagina-aanduiding<<}

Zesde hoofdstuk.

De drukke bezoeken, die Willem Mols aan het atelier van Felman bracht, kwamen volgens de kortzichtigen op rekening der beeldende kunst. De scherpe kijkers wisten echter wel beter en hadden reeds uitgemaakt, dat de tuin der woning waar Felman de bovenverdieping van betrokken had, slechts met eene vrij lage schutting van dien der familie De Grootens gescheiden was.
Het uitmuntend licht dier bovenverdieping hield Felman in dat gedeelte der stad. Hij ontving er het hemellicht regelrecht, zonder de opdringende tusschenkomst van muren of daken, in zijne ruime voorkamer, en dit voorrecht waardeerde hij hoog.
Daarbij bezat de woning eene bijzonder Haagsche hoedanigheid: de bouwmeester had zoodanig voor aanhoudende luchtverversching gezorgd, door geen enkel venster of deur sluitend te maken, dat men nooit over te geringen luchtstroom te klagen had.

{==115==} {>>pagina-aanduiding<<}

Het vraagstuk om met de geringste hoeveelheid bouwstoffen het grootste huis te bouwen, was zoo vernuftig door den waaghalzerigen ‘baas’ opgelost, dat men van den bovenbewoner in het contract de verbintenis afgeperst had, om geene pianino onder zijne meubelen te nemen, uit vrees dat het zware meubelstuk, door de zoldering heen, eens een onverwacht bezoek bij den benedenbewoner mocht brengen.
Deze ontbering werd Felman echter mild vergoed door benedenbewoner en buren, en daar de muurtjes, als tochtschermen zoo dun, den klank weinig dempten, kon de schilder naar hartelust genieten. Voor een Haagsche moderne woning schijnt vooral het ‘Einsam bin ich nicht allein’ geschreven. Grooter gezelligheid dan die bordpapieren huizen aanbieden, kan men zich niet voorstellen. Wordt er drie of vier woningen van u verwijderd eene partij gegeven, ge woont die in uwe kamers bij alsof ge er genoodigd waart. Al uwe meubelen en stoelen schudden en springen van vreugde mee, alsof er in uw salon gedanst werd. Slaat men in uw buurmans woning een spijker in den muur, gij houdt met broederlijke liefde een plankje of ijzeren plaat daartegen, uit vrees dat anders de muren bezwijken.
Zoo werd ook Felman met muziek in ruime mate bedeeld. De benedenbewoner had een vurigen hartstocht opgevat voor het ‘air des conspirateurs’ uit de te bekende Fille de Madme Angot, terwijl de buurman, een volhardend beoefenaar van de violoncel, niets dan

{==116==} {>>pagina-aanduiding<<}

zware bromgeluiden uit zijn speeltuig voortbracht. Hielden de conspirateurs even op, of bromde de buurman niet, dan scheen een groote Cochin-China-haan in den tuin daarnaast het voor zijn plicht te houden, de tusschenpoozen aan te vullen, en met zijn doordringend gekraai een ieder te toonen dat hij voor zijn franschen naamgenoot Lecocq in leven maken niet onder deed.
Het was kluchtig om Felman al die grieven op zijn opgewonden manier te hooren vertellen, hem het anathema over de rammelkast beneden en den Cochin-China-haan daar buiten te hooren uitspreken. Wanneer echter geen der drie rustverstoorders aan 't woord was, kon men zich bijna geen phantastischer, gezelliger, verkwikkender plek voorstellen dan het atelier van onzen schilder. Bijna alle eeuwen hadden hare schatting aan zijne verzameling gebracht, al voerde er ook de zeventiende eeuw met hare mooie oud Hollandsche meubelen den boventoon.
Slechts één breed raam werpt een ruim mild licht in dit schildersvertrek. Het bedeelt de schilderij op den ezel en de andere schetsen daarachter 't best, maar is te recht spaarzamer voor de studiën en teekeningen aan den wand; 't bekommert zich over al 't andere niet meer dan noodig is, om ze genoegzaam te doen uitkomen. Zelfs de mooie koperen luchters aan de zoldering, de gesneden friesche kasten, al die bric-à -brac, door een schildershand schijnbaar onachtzaam, maar eigenlijk met verfijnden smaak

{==117==} {>>pagina-aanduiding<<}

dooreen geplaatst - dit alles blijft door het half licht ondergeschikt aan de heldere plek, waar Felman voor zijn schilderij staat.
Onze schilder, in eene soort van franschen borstrok gekleed, en 't hoofd met een vuurrooden fez bedekt, was geheel in zijne kunst verdiept. Telkens bracht hij met zijn penseel een toets op 't doek dat voor hem op den ezel stond, en liep dan achteruit om over 't effect daarvan te oordeelen. Hij trok daarbij de vreeslijkste gezichten, en wierp 't hoofd zoo wonderlijk achterover en op zij, dat een oningewijde allicht zou vermoed hebben, dat zich hier een navolger van Quasimodo aan 't oefenen was.
Felman bespeurde niets meer van de buitenwereld; hij was zoo geheel en al vervuld van hetgeen hij op het doek wenschte uit te drukken, dat hij zelfs het bescheiden tikje niet hoorde, hetwelk reeds herhaaldelijk op zijne deur beproefd was. Ten laatste verdrong het ongeduld de bescheidenheid van den klopper, en deed deze de deur zonder plichtpleging open. De schilder zag verrast op en keek den indringer met een teleurgesteld gelaat aan; hij was te weinig diplomaat om zijne gewaarwordingen zoo makkelijk te kunnen verbergen.
‘Kom ik ongelegen?’ vroeg de fijne zoetsappige stem van den binnentredende.
‘Wel, mijnheer van der Sande, 't ongeluk is al gebeurd; de betoovering is nu toch verbroken; kom binnen!’

{==118==} {>>pagina-aanduiding<<}

‘Zoo in 't werk verdiept; zoo geheel in het scheppen opgegaan?’
Felman was in gedachte nog zoo in zijn werk, dat hij maar half naar den bezoeker luisterde, en hem vermoedelijk inwendig naar den drommel wenschte.
‘Ik was bijzonder nieuwsgierig naar uw schilderij, ‘zeî de bezoeker zoo zacht en vriendelijk dat zelfs Petrus hem de deur niet zou gewezen hebben.
Gelijk hij daar stond, was er uiterlijk geen grooter contrast tusschen hem en Felman denkbaar. De kleine schilder met zijne verwarde stekelige haren, groote beweeglijkheid, hoekige manieren en luide stem - tegenover den langen mageren gladden heer, met zijn zachten fijnen spreektrant en suikerzoete beleefdheid. Zijne oogen en mond schenen slechts één doel te hebben: voortdurende vriendelijkheid uit te drukken; hij sprak zoo zoet, alsof hij al zijn woorden bij den suikerbakker gekocht had.
‘Hoe staat het met dat keurig mooi schilderijtje, mijnheer Felman?’
‘Met die heide, mijnheer van der Sande?’ vroeg Felman nog half soezend. ‘Ja, dat is nog ver van volmaakt. Ik heb 't in 't vagevuur geworpen!’ Zoo noemde Felman een kamertje naast zijn atelier, waar de schilderijen, die later op nieuw onder handen genomen werden, tijdelijk verblijf hielden.
Die plaats van boetedoening was dikwijls zeer vol, want Felman was te wezenlijk kunstenaar, om over zijn werk ooit voldaan te kunnen zijn. Hij worstelde

{==119==} {>>pagina-aanduiding<<}

meermalen als Jakob met den Engel en wanhoopte aan 't bereiken van zijn doel. Ongelukkigerwijze hield Felman die geringe waardeering van zijn talent niet zorgvuldig geheim. Hij dacht er niet aan, dat wanneer men zijn eigen ruiten inslaat, anderen weinig geneigd zijn uw huis als volmaakt te prijzen, maar het integendeel op uw voorbeeld geheel afbreken. In plaats van zijn eigen werk te verheerlijken - een lesje dat hij bij vele zijner kunstbroeders elk oogenblik kon ontvangen - toonde hij, in bijzijn van anderen, er zoo weinig ingenomenheid mede, dat het vertrouwen in zijne kunst er bij enkelen door geschokt werd. Als hij zelf de eerste criticus zijner producten was, meenden anderen het met des te grooter recht te mogen zijn. Het eerlijke kunstenaarsgemoed van Felman dacht helaas! niet aan de harde waarheid van het cluitsch gezegde: Wer aus sich selbst nichts macht wird ausgelacht. De waarachtige kunstenaar hield ongelukkigerwijze de eer van zijn talent niet genoeg op.
Mijnheer van der Sande, de kunstlief hebber, wist dit en deed ër dikwijls op een welgekozen oogenblik zijn voordeel mee. Wanneer hij van de kunstbroeders hoorde, dat Felman weer 't een of ander gewrocht had, dat ‘knap gedaan was,’ wandelde hij naar 't atelier en zocht het meester te worden. Prijzen deed van der Sande weinig, vooreerst omdat het naar zijne meening de koopsom altijd verhoogde, maar vooral uit voorzichtigheid. Liet hij, min of meer als

{==120==} {>>pagina-aanduiding<<}

kunst-verzamelaar bekend, zich eens gunstig uit over eene of andere schilderij, welke de schildersbent later eenstemmig veroordeelde, dan kreeg er zijn oordeel over kunst immers een knak door. Wijselijk maakte hij er zich dus meestal met een ontwijkend kleurloos woord van af, tenzij hij de meening van kunstautonteiten vernomen had en met zelfvoldoening zeggen kon: Ik ben het geheel met deze of gene eens.
‘Mag ik het uit 't vagevuur verlossen?’ vroeg mijnheer van der Sande zoo zacht of hij in een ziekenkamer was.
‘Wou u 't zien?’
‘Ik zou 't heel graag willen....’
Felman dacht aan jujubes, zoo fleemzoet was de stem.
‘Dan zal ik 't ding halen.’
Een oogenblik later kwam hij er mee terug, zette het op een ezel en liep 't hoofd scliuddend achteruit, om het verstooten kind weer eens te aanschouwen.
Mijnheer van der Sande schoof een der hooge stoelen naar den ezel, zette zijn bril op, lei op elke knie een hand en bleef in die Egyptische houding de schilderij beschouwen.
De benedenbewoner dacht waarschijnlijk dat hier muzikale begeleiding welkom zou wezen, en begon zrjn air ‘quand on conspire’ zoo duidelijk en luide, dat de kunstbeschouwer bij de eerste tonen omkeek, alsof 't naast hem gebeurde.
‘Mijne vrouw, weet-u, houdt zoo van een zonson-
{==121==} {>>pagina-aanduiding<<}
dergang,’ zei de bezoeker, zonder daarom op te zien.
‘'t Is een dichterlijk oogenblik in de natuur, maar de zonsondergang op die heide was zoo overweldigend schoon, zoo grootsch, dat men in aanbidding er voor had neergeknield....’
‘Waar ligt die heide, mijnheer Felman?’
‘Dat 's mijn geheim, mijnheer van der Sande; ik heb die schilderachtige streek ontdekt, en denk er als een Robinson Crusoë onder de schilders mee te leven. 't Is mijn Californië, weet u. Ik verzwijg het hun alsof 't een goudmijn was, want die heide en 't dorp in den omtrek zijn me bijna evenveel waard!’
‘Mijne vrouw, ziet-u, dweept met zonsondergangen....’
‘Die eenzaamheid der hei, met dat heerlijk luchteffect was een gedicht! En dan die eenige vrouwenfiguur op 't pad, wier omtrek zich duister tegen den heuvel afteekende...... majestueus, grootsch!’
Felman's oogen waren nu bijna geheel gesloten en zijne uitgestoken rechterhand maakte allerlei bewegingen, alsof zij het tooneel teekenen wilde.
‘Het maakte op mij een ontzaglijken indruk, en toen ik thuis kwam, heb ik dadelijk mijn gemoed op 't doek uitgestort. En wat is er van dat zielverrukkend visioen geworden? Een schets, een poging, maar die evenveel van de imposante werkelijkheid verschilt, als een leeuw in 't museum te Leiden van een levenden in de woestijn.... Die aanbiddelijke natuur!’

{==122==} {>>pagina-aanduiding<<}

Met uitgestrekte handen bleef de opgewonden kunstenaar staan, alsof hij een visioen had; daarop stak hij driftig de handen door de haren, zoodat deze van schrik overeind bleven staan, en schudde herhaaldelijk 't hoofd.
‘'t Zou net iets voor mijn vrouw zijn.... ze is toekomende week jarig, en ik zou haar niet aangenamer kunnen verrassen, dan met zoo'n schilderij....’
't Opkijken naar den schilder baatte den kooplustige niet, want Felman streek driftig zijn knevel op, en gaf geen antwoord. Mijnheer van der Sande echter had de bewuste schilderij door artisten van naam hooren prijzen en was dus begeerig om die in handen te hebben.
‘Zou u me die niet willen verkoopen?’
Weer geen antwoord.
‘On peut se dire conspirateur’ speelde de benedenbewoner.
‘U vindt het niet goed; ik wil 't hebben omdat ik zeker ben dat het mijne vrouw bevalt..... Maar u moet het me tegen matigen prijs geven, want ik ben niet rijk.’
‘Ik heb het verknoeid; laat het me behouden, dan zal het beter worden, wanneer ik eens goed gestemd ben.’
‘Verkoop 't mij liever. 't Zal misschien toch niet beter worden als u 't overschildert, en er zijn immers onderwerpen genoeg. Kom, ik neem 't. Ge zult er mijne vrouw zoo'n dienst mee doen. Die prijst u wat!

{==123==} {>>pagina-aanduiding<<}

Dan hangt ze het in haar salon en is er ontzaglijk gelukkig mee.....’
‘Nu, als 't zijn moet, mijnheer van der Sande, neem het dan maar.’
‘Geen maars, mijn beste heer. Ge maakt er den jaardag mijner vrouw een recht feest door. Nu de financieele quaestie. Wat is er de prijs van? Neem er bij in aanmerking dat het een verjaardagscadeau is, en dat ik nog al verliezen met de Amerikanen geleden heb. Een matig prijsje, hoor!’
Felman bedacht zich niet lang. ‘Ik zou er zeven honderd voor gevraagd hebben; nu kan u 't voor drie honderd gulden nemen.’
‘Drie - honderd - gulden! Ik zeg niet dat de som te groot is, maar voor een verjaarscadeau wordt het me wat kras! Ziet u, 't is uitsluitend eene verrassing voor mijne vrouw. Kom, wat maakt het bij u uit, een ongetrouwd heer, die geen zorgen heeft; geef me de schilderij voor twee honderd gulden, dan betaal ik u honderd contant en de helft in benoodigdheden uit mijn magazijn.’
‘On peut se dire conspirateur!’ speelde nu de man beneden zoo hard alsof hij Felman wilde waarschuwen.
Eén oogenblik betrok Felman's gezicht zoodanig, dat men eene uitbarsting van drift zou verwacht hebben. Hij scheen zich echter te bedwingen, en zei lachend: ‘Nu, we zullen er niet lang over praten. Ik zal 't maar aannemen. Ik denk echter, dat al

{==124==} {>>pagina-aanduiding<<}

mijne kennissen eau de Cologne-baden zullen nemen, want anders zie ik geen kans om die honderd gulden in uw magazijn te besteden.
Mijnheer van der Sande deed namelijk in kruidenierswaren, en wist niet alleen op behendige wijze heel goedkoop schilderijen van de kunstenaars af te troggelen, maar vond daarbij gelegenheid hun de koopsom gedeeltelijk in winkelwaren te betalen. Er waren dan ook schilders, wier huisgezinnen zich zoodanig dag in dag uit met erwten en boonen van van der Sande gevoed hadden, dat menige familie hartelijk naar een ander débouché van hun vaders kunst smachtte. Indien toch zelfs ‘toujours perdrix’ bedenkingen uitlokt, hoeveel te meer een eeuwige schotel met boonen of erwten.
Mijnheer van der Sande knikte nog vriendelijker dan ooit. Hij had het wel vermoed, want hij kende de mildheid van Felman, en wist hoe hij zijn eigen kunst schatte; maar nu de schilder had toegestemd, was hij bijzonder in zijn schik.

‘Pour tout au mondeil faut avoir 
Perruque blonde et collet noir!’ 


speelde de onvermoeide beneden zoo triumfantelijk, alsof hij zich in de overwinning van den leek op den onbaatzuchtigen kunstenaar verheugde.
Toen hield het ‘air des conspirateurs’ op en ging de heer van der Sande met den zelfden glimlach heen, waarmede hij gekomen was. Doch onder den arm droeg hij de behaalde overwinning, welke beneden aan een boodschaplooper werd gegeven, dien

{==125==} {>>pagina-aanduiding<<}

hij tot dat einde besteld had. Hij scheen dus vrij zeker van zijne zaak te zijn geweest.
Op de trap ontmoette hij den jongen Mois, met wien hij een paar woorden wisselde, zonder echter over zijn geluk te spreken.
Willem liep het atelier binnen en vond Felman in geene aangename stemming. Deze zag nu in dat hij zich door van der Sande had laten overrompelen en dat het veel verstandiger ware geweest, dien indruk, hoe mislukt ook in zijn oog, te behouden, dan de schilderij voor een appel en ei weg te schenken. Maar gedane zaken hebben geen keer; 't was gebeurd en dus onherstelbaar.
‘Heeft van der Sande een schilderij van je gekocht?’
‘Afgebedeld, helaas!’
‘Maar bedelaars scheept men met kortheid af.’
‘Of geeft ze 't gevraagde, om ze weg te krijgen.’
‘Faiblesse humaine! Ik zou die roomtaart wel anders geleerd hebben! Drommels, die eiken worden mooi! - Mag ik eens op je achterkamer zien, of er ook een signaalvlag waait?’
‘Ga je gang, Willem, ofschoon ik nu 't compliment over de mooie eiken naar waarde schat’
Willem hoorde reeds niet meer, en stond in de achterkamer met een blij gezicht naar de uitgestoken signaalvlag te kijken, een zakdoekje van Marianne, dat uit een van de ramen harer kamer wapperde. Marianne zelve stond aan 't andere geopende venster, en toen zij Willem ontwaarde, maakte zij eene panto-
{==126==} {>>pagina-aanduiding<<}
mime, die voor den jongman volkomen helder scheen, want hij knikte vroolijk en was in een oogenblik beneden. Zonder Eelman iets verder mee te deelen, want verliefden zijn niet alleen egoïstische maar ook ongezellige schepselen, stormde hij de achterkamer der eerste verdieping door en was in een oogwenk langs het balkon den trap afgevlogen. De tuin behoorde namelijk tot Felman's woning. Vlug als een ree keek hij eerst links en rechts of soms iemand 't oog op hem gevestigd hield. Geen sterveling was zoo onbescheiden of wreed, God Amor den voet dwars te zetten, en de ondernemende brutale ingenieur hief zich met studenten-vlugheid op, sloeg toen het rechterbeen over de heining, liet het linker even rap volgen, en - daar stond hij na een flinken sprong in den tuin van De Grootens.
Marianne, die zoo iets niet verwacht had, sloeg de handen in elkaar, toen zij, den tuin in wippende, Willem's luchtsprong in het reseda-bed ontwaarde. Nauw kon ze een gil van schrik en verbazing bedwingen. Als de dienstboden het eens gezien hadden!
‘Willem! Willem! hoe onvoorzichtig! hoe durf-je het te doen?’
‘Marianne-lief, ik moet je spreken!’
‘Waar moet ik je bergen?’
‘Niemand zal ons zien. Is dat tuinhuis open?’
Het huisje aan 't eind van den tuin, een aardig houten gebouwtje, was een uitstekende gelegenheid, en ofschoon Marianne huiverde om er met Willem

{==127==} {>>pagina-aanduiding<<}

heen te gaan, wist ze op 't oogenblik geen beteren raad.
In een oogwenk waren beiden daar binnen aan ieders oog onttrokken. Marianne's kopje gloeide van angst en Willem was niet minder opgewonden.
‘Pa en ma zijn uit, hé Marianne?’
‘Ja, ondeugd! Ma is naar de modiste -.’
‘Dat 's drie uur verlof!’
‘En pa is naar zijn bureau.’
‘Dat 's een slechter magneet. Daar geef ik geen uur voor. Ik heb u ook maar een paar woorden te zeggen, Marianne.’
‘Jou waaghals!’ En 't vingertje werd even bestraffend opgeheven, doch slechts even, want de beknorde greep 't heele handje en drukte dit zoo teer aan zijne lippen, dat Marianne niet boos kon worden.
Had Felman 't paartje daar gezien, half onder de schaduw van eenige palmboomen, die in het tuinhuis bewaard werden, terwijl de zon er verder haar schepter voerde, hij zou in de treffende groep een modernen Paul en Virginie ontdekt hebben.
‘Wat zou men om u niet wagen, Marianne-lief. Ik ben zoo blij, dat ik je eens een woordje kan toefluisteren. Wanneer zullen we dat niet meer zoo in 't geheim behoeven te doen?’
‘Wanneer? - De toekomst is duister voor ons. Pa en ma zullen niet licht hun toestemming geven, omdat....’
‘Omdat?....’

{==128==} {>>pagina-aanduiding<<}

't Woord kon er bij Marianne niet uit; zij zag Willem met hare oprechte blauwe oogen smeekend aan, sloeg die toen neer en mompelde:
‘Och, Willem, neen, word er niet boos om, maar pa hecht zoo schrikkelijk aan stand.....’
De waarschuwing was te vergeefs: Willem werd er wèl boos om. Van verontwaardiging krulde zich zijn onderlip en de tartende blik, dien hij naar het huis wierp, verried genoeg wat er in hem omging.
‘Je pa zou je zeker liever aan dien kwast van een baron geven....’
‘Kom, waar denk-je aan! Willem, geloof dat toch niet!’
‘Heb ik 't niet gezien, hoe die baron overal bijgesleept wordt! Ik weet meer dan jij, Marianne, en alleen dáárom ben ik hier gekomen en heb ik 't waagstuk ondernomen. Ik moest en zou 't nog eens uit je eigen mond hooren, dat, wat er ook gebeure, je de mijne zal blijven! Och! Marianne-lief, ik heb in de laatste dagen zóóveel gehoord, dat ik soms aan alles, zelfs aan u ging twijfelen. Als je wist hoe die van Gaalderen over je spreekt! Hoe hij er bij zijn vrienden op pocht, dat het hem slechts één woordje behoeft te kosten om u de zijne te noemen. Het is me door een zijner kennissen verteld. Wat moest ik doen Marianne! Ik mocht immers niets openbaren, ons geheim niet verklappen! Ik kon alleen als een gewoon sterveling de partij voor u opnemen

{==129==} {>>pagina-aanduiding<<}

en het schande noemen, dat een bluffert, vol eigenwaan, zoo iets publiek dorst te vertellen.....
‘Ik ben maar een bakkerszoon, dat weet ik; maar is er een vlekje op den naam van Mols? Een secretaris-generaal is zeker een veel deftiger heer dan een bakker, maar alles wel beschouwd, moeten ze er beiden zijn, en je pa's familie bekleedt toch ook zulke hooge betrekkingen niet. Zou ons geluk opgeofferd moeten worden aan dat dwaas verschil van stand? We zijn beiden jong, hebben elkaar innig lief, en overigens staat onze verbintenis niets in den weg.’ -
Waren de opgewonden Paulen Virginië minder onder den indruk van het gewichtig gesprek geweest, misschien zouden ze dan naderende voetstappen in den tuin gehoord hebben. Nu werd zelfs de deur geopend zonder dat zij het bespeurden. En juist toen Willem met volle overtuiging de laatste hartstochtelijke woorden uitsprak, verscheen mijnheer De Grootens in den ingang.
‘Wat is dàt?’ was alles wat er bij hem uitkwam. Zijne drift was zoo heftig, dat hij van 't hoofd tot de voeten beefde. Toen wierp hij Willem een blik vol diepe minachting toe, en ziedend van kwaadheid mompelde hij:
‘Schaamt ge u niet!’
Marianne was doodsbleek geworden, en stond met neergeslagen oogen voor haar vader. Willem's tegen-
{==130==} {>>pagina-aanduiding<<}
woordigheid van geest bleef hem maar gedeeltelijk getrouw, daar hij zich van schuld bewust voelde.
Beiden zwegen, en een oogenblik hoorde men niets dan 't gekweel der vogels buiten, die in de glinsterende populierentakken rondvlogen en zonder op eenig verschil van stand te letten, elkaar de vurigste liefdesverklaringen deden.
Toen richtte zich 't vlammend oog van De Grootens op Willem.
‘En gij, mijnheer, wat verstout ge u, niet alleen mijn dochter 't hof te maken, maar zelfs heimelijk mijn huis binnen te sluipen.... Wat belet me....‘
‘'t Is mijne schuld, pa,’ fluisterde zij, terwijl tranen, door de zon in parelen herschapen, langs haar satijnen wang glipten. ‘'t Is mijn schuld. Ik riep hem!’
‘Foei, Marianne!’ viel Willem haar met kracht in de rede. ‘Neen, mijnheer, alles komt op mijn hoofd neer: ik ben de schuldige; ik wilde....’
Met een afwijzend gebaar vol minachting snoerde De Grootens hem den mond.
‘Ik verlang geen verdere opheldering, mijnheer. Vertrek zooals ge gekomen zijt en denk er aan dat mijne dochter niet voor een bakkerszoon bestemd is; dat er nog grooter afstand dan de muur van een balkon is tusschen de dochter van mijnheer De Grootens en den zoon van bakker Mols.....’
‘Mijnheer De Grootens, laat mij - ’
‘Gauw wat, mijnheer!’
Amper kon Willem zijne drift bedwingen, en al-
{==131==} {>>pagina-aanduiding<<}
leen de blik van Marianne bracht hem er toe, te zeggen: ‘Ik zal gaan, mijnheer; ik ben hier op verboden terrein, maar de uitdrukkingen die u bezigt, zijn onbillijk, hoogst onbillijk; een ander woord gebruik ik niet.’
De Grootens wees hem de deur. ‘Als ik je nog eens vind, dan zal ik je als een dief -’
Nu kon Willem zich niet langer bedwingen, en woedend bulderde hij uit:
‘Als een dief? mij?’
‘Vader! vader!’ smeekte Marianne.
‘Men dringt zoo niet iemands huis binnen! Prent-je dat voortaan duidelijk in, mijnheer!’
‘Ga, Willem, ga!’ smeekte 't arme kind, hem met de hand wegduwende.
En hij ging, al zag men ook op zijn gelaat, welk eene overwinning hij op zich zelven behaalde, met zoo lijdelijk heen te gaan.
Hij verdween achter het struikgewas en in een oogwenk bevond hij zich weer in den tuin van Felman.
Toen Willem vertrokken was, liet De Grootens zich vol verontwaardiging jegens Marianne ontglippen:
‘Ge moest u schamen, Marianne! Mij zoo te bedriegen, en dan u te vergeten om met een bakkerszoon op zulk een voet te komen! Een dochter van een hoofd-ambtenaar, die een magnifique partij zou kunnen doen!’.....
Marianne was op een stoel neergevallen en snikte

{==132==} {>>pagina-aanduiding<<}

zoo luid, dat de vogeltjes daarbuiten er van schenen te verstommen.
‘Dat had ik nooit van je gedacht!’ zuchtte De Grootens diep, en liet Marianne aan hare droefheid over.



{==133==} {>>pagina-aanduiding<<}

Zevende hoofdstuk.

Nauwelijks was De Grootens in zijne kamer of de knecht kwam hem zeggen, ‘dat mijnheers broers hem verlangden te spreken!’
De secretaris-generaal was juist in eene stemming om hen te ontvangen en zei kregelig tot den domoor: ‘Ik heb je immers uitdrukkelijk gezegd, dat ik niet thuis ben voor beide heeren!’
‘Ja, meneer, dat heb ik hun óók gezegd, dat u nooit thuis voor die heeren is, maar toen heeft die gele, za'k maar zeggen, geantwoord, dat hem dat ook 't aangenaamste was, maar dat de heeren u nu spreken moesten. En ze keken me zóó forsch aan, meneer, dat.....’
‘Laat de heeren dan maar binnen!’ was 't korte antwoord. ‘Daar barst het onweer los!’ dacht De Grootens bij zich zelven. ‘Ik word ter verantwoording geroepen! Nu al mijn moed en tact bij elkaar.’
In plaats van hen bedremmeld of koel af te wach-
{==134==} {>>pagina-aanduiding<<}
ten, liep hij ze dan ook vriendelijk tegemoet en stak zelfs de hand naar beiden uit, die echter niet aangenomen werd.
‘Hoe gaat het u, Anton en Karel? 't Verheugt me u hier te zien. Laten we den vr -’
Karel liet hem den snel uitgesproken zin niet eindigen, maar antwoordde met een kort knikje op zeer drogen toon:
‘We zullen je niet lang ophouden, hé? Ik wensch je slechts een paar woorden te zeggen. Ik moet straks even naar Berlijn, en wou graag eerst de zaak tusschen ons beiden uitmaken. Met de rest bemoei ik me niet; daar heb ik mijn menschen voor! Nu en dan heb-je mij geld ter leen gevraagd, en ik heb je dat altijd trouw gezonden. Ik had 't, ontving 't gemakkelijk en gaf 't nog vlugger weg! Drie-viermaal heb-je me voor 't voltooien van je dochters opvoeding eene som gevraagd en die werd je gaarne geleend.. ’
‘Dat waardeerden mijne vrouw en ik ook bijzonder,’ liet De Grootens er kalm en deftig op volgen. ‘Je moet Marianne zien en bijwonen, Karel, om je te overtuigen dat ze er haar voordeel mee gedaan heeft. 't Is een meisje geworden, om in de hoogste kringen te presenteeren.’
‘'t Is een beminnelijk kind,’ sprak Anton als bij zich zelven; ‘zij lijkt niets op haar ouders.’
De Grootens deed wijselijk alsof hij die hatelijkheid niet hoorde of begreep.
‘In uw brieven’ ging Karel voort, ‘deedt ge 't

{==135==} {>>pagina-aanduiding<<}

voorkomen alsof ge 't niet al te breed hadt. Ik kom in 't land, zoek u op en vind dat ge een leven leidt als een prins. Het publiek houdt uw geldkist voor gevuld, uw hoofd voor even wijs als Solon, uwe deftigheid voor onnavolgbaar. In zijn oog is de Nederlandsche Bank niet solider en achtbaarder dan uw persoon. - Ik zend je driemaal eene som gelds voor Anton, die te fier was geweest om me zijn ongeluk mee te deelen, maar dat ik toevallig vernomen had, hé! Daar heeft men zijn menschen voor! En wat gebeurt er met dat geld? Ge hebt hem zeker niet kunnen vinden, nadat ge ongetwijfeld daartoe alles in 't werk gesteld hebt, want van Anton verneem ik nu, dat hij nooit iets van u ontvangen heeft. Zou ik nu ook mogen weten, hoe die vork in den steel zit, ja?’
‘Dat is heel eenvoudig,’ antwoordde De Grootens dadelijk, zonder zich te bedenken, want hij had tijd genoeg gehad om zich op die vraag voor te bereiden. ‘Ik begreep wel dat ge 't geld ginds niet noodig hadt, anders zou-je 't me niet zoo gemakkelijk gezonden hebben. En wat Anton betreft - hij is mij nooit onder de oogen gekomen; ik had dus geen gelegenheid hem 't geld te doen toekomen. Anders zou ik natuurlijk.....’
Anton trappelde van ongeduld bij 't hooren dier verdediging en vroeg uittartend:
‘En toen ik u bezocht?’

{==136==} {>>pagina-aanduiding<<}

‘Was er in dat oogenblik gelegenheid om over geldzaken te spreken?’
‘Zeker niet, want toen hadt gij en uwe vrouw het veel te druk om Anton op eene slimme manier weg te krijgen.’
‘Was dat niet in zijn eigen belang?’ vroeg De Grootens nog altijd met kalmte en deftigheid. ‘Mocht ik hem aan allerlei onaangename bejegeningen bloot stellen?’
‘Knap zoo!’ riep Karel sarcastisch uit. ‘Dat is in zuiver Hollandsch overgezet: was dat niet in mijn belang? mocht ik me aan zulke onaangenaamheden bloot stellen? ik, de gevierde, deftige hoofdambtenaar?’
‘Ik dacht ten minste,’ zei Anton, zijn broeder scherp aanziende, ‘dat de gasten van den hoofdambtenaar kiesch en beschaafd genoeg zouden wezen om den broeder van hun gastheer wellevend te behandelen -’
Daar begaf De Grootens zijne kalmte, en met haar liet ook de deftigheid hem in den steek. Driftig riep hij uit: ‘Laat me toch met rust! Zal ik dan den ganschen dag niets dan onaangenaamheden hooren?’
‘We zullen u ongetwijfeld met rust laten, hé!’ zei Karel droog weg, ‘mits ge eerst het geld teruggeeft dat ik u geleend heb en de sommen die u voor Anton overgemaakt zijn. Daarna zullen we u in uw drukte en voorname bezigheden niet meer storen, hé?’

{==137==} {>>pagina-aanduiding<<}

Daar was de gevreesde sommatie duidelijk en helder gesteld! Nu werd hij in de engte gedreven. Doch ook voor dat uiterste geval had hij nog een laatste manoeuvre om den vijand te verschalken bewaard.
‘Best,’ antwoordde hij gevat, ‘best, wil-je 't op die wijze? mij is 't wel, maar 't spijt me, dat we om die luttele guldens van elkaar vervreemd zullen worden.’
‘Zeker,’ luidde Karel's snijdend antwoord, ‘zeker spijt het me ook, dat broers om dat lamlendig begrip van verschil van stand van elkaar vervreemden en de een zich voor den ander schaamt. Als Anton een oneerlijke of lage daad gepleegd had, zou uw hooghartigheid verklaarbaar ofschoon niet gerechtvaardigd zijn, - maar nu?’
‘Is het mijn schuld,’ vroeg Anton verwijtend, ‘dat mijn compagnon met het geld naar Amerika vertrokken is? Was dat aan mijne luiheid of onachtzaamheid te wijten? Niemand zal me dat voor de voeten kunnen werpen?’
‘Maar, Anton geloof me,’ hernam De Grootens, alles in 't werk stellende om zijn broers te overtuigen, ‘de koelheid der ontvangst lag meer in je verbeelding, stellig! Als men, zooals gij, in moeilijke omstandigheden verkeert en achteruitgang van zaken heeft, is men dikwijls overdreven gevoelig. Men acht zich beleedigd, waar anderen er geene aanleiding

{==138==} {>>pagina-aanduiding<<}

toe zouden vinden. Een onmerkbare speldenprik wordt een sabelhouw!’
Intusschen had Karel op zijn horloge gekeken, en herhaaldelijk op zijn stoel heen en weer geschoven.
‘Hoor eens, Adolf,’ zei hij, opstaande, ‘dat is alles goed en wel mogelijk. Daar zullen we nu ook niet over twisten, hé? Dat zijn gevoelsquaestiën en daar heb ik mijn menschen voor. 't Komt hier op 't geld aan: ik heb je op verschillende tijdstippen geld geleend, en dat wensch ik nu terug te ontvangen; dat is de geheele zaak!’
‘Best, maar daar heb ik de papieren niet van bijeen..... ik zal die opzoeken en 't bedrag opmaken.’
‘Onnoodig, onnoodig!’ was 't kort antwoord van Karel, ‘dat 's alles kant en klaar. Hier is de opgaaf met de schuldbekentenissen er bij: op 12 Maart 1870 zond ik je 2000 gulden voor de opvoeding van je dochter; den 4en December 1872 ontving-je duizend gulden voor Anton; op 30 Juni 1873 2000 gulden terleen; een wissel van 2500 gulden werd u den 14en Januari 1874 gezonden. Eene maand later verzond ik aan uw adres een geschenk van 1000 gulden voor Anton. Dat is te zamen 8500. Wanneer zal het u gelegen komen, me die som terug te geven? Ik veronderstel dat zulk een sommetje geen zorg zal baren aan iemand, die op een voet leeft als mijnheer De Grootens, die partijen geeft en het ‘zuinig overleg’ slechts van aanzien kent!’

{==139==} {>>pagina-aanduiding<<}

‘Wel neen,’ liet Anton er sarrend op volgen, ‘wat is 8500 gulden voor iemand die er wel twintig 's jaars verteert, zooals we nog gisteravond van een uwer stadgenooten hoorden, die u, in zijn naieveteit, een toonbeeld van soliditeit noemde.’
De Grootens zat op een pijnbank maar was bewonderenswaardig in zijne pogingen om den schijn aan te nemen alsof hem de scherpe punten niet kwetsten. Vrij kalm antwoordde hij:
‘Ik ben natuurlijk bereid u die 8500 gulden terug te geven, ofschoon ik u de opmerking moet maken, dat we het geld voor Marianne's opvoeding altijd als een geschenk en nooit als eene leening van haar oom beschouwd hebben....’
‘Zeer verplicht voor die anticipatie op mijne edelmoedigheid!’ riep Karel luide uit. ‘Is dat soms specifiek Haagsch, om geleend geld als geschonken te beschouwen? Ik weet niet wat ik later zou gedaan hebben, maar - ik heb me daarover nooit uitgelaten, en op 't oogenblik ben ik minder dan ooit bereid het zoo op te vatten.’
‘Best,’ antwoordde De Grootens kort, met het vooruitzicht op den trommel van baron van Gaalderens tante,’ best, over drie dagen zijn de 8500 gulden ter uwer beschikking.’
Karel en Anton keken elkaar verbaasd aan; dat hadden ze niet verwacht.
‘Om hoe laat?’ vroeg Karel, ‘want ik moet even naar Berlijn....’

{==140==} {>>pagina-aanduiding<<}

‘Ja, aanstaanden dinsdag om twee uur b.v. Is er nog iets anders van uw verlangen?’
‘Anders niets,’ zei Karel, ‘en ik zal verder geen oogenblik van uw kostbaren tijd rooven. Tot weerziens.’
‘Tot weerziens!’ herhaalde Anton. Dat droge afscheid werd door De Grootens met eene koele buiging beantwoord. Maar toen de deur gesloten was, waren ook de kalmte en deftigheid verdwenen en kon men de wanhoop op zijn gelaat lezen. Hij zou zeker niets van 't binnenruischend kleed gehoord hebben, indien niet Mevrouw, die naar de gebogen houding van De Grootens voor zijn lessenaar meende, dat hij 't een of ander bureauwerk nazag, hare komst luide had aangekondigd.
De Grootens keek even op, en knikte haar toe.
‘Is dat moe worden van al dat zoeken en kiezen!’ riep mevrouw uit, op een stoel neervallende. ‘Wel foei! Maar ik ben uitmuntend geslaagd, man, uitmuntend! Ik heb allerliefste toiletten voor Marianne en mij gekocht; bijzonder elegant en comme il faut.’
‘Dat is nu vooral de hoofdzaak!’ mompelde De Grootens sarcastisch.
‘Zeker,’ hernam mevrouw niets kwaads vermoedende; ‘daar ben-je op gesteld. Mijn eerste woord is dan ook altijd: vooral ongemeen; iets dat alléén de deftige coteriën dragen. Nu ik toch de rekening betaalde, had ik natuurlijk een onbegrensd

{==141==} {>>pagina-aanduiding<<}

krediet, en daar heb ik geen ondankbaar gebruik van gemaakt. We zullen er prachtig uitzien....’
‘Als godinnen!’ bromde De Grootens.
‘Ja zeker, als baronessen. O, Dolf, daar is een costuum bij van blauw popeline met grijs, verrukkelijk mooi!
‘En zeker dol goedkoop?’
‘O, bespottelijk! Ik geloof maar negentig gulden 't costuum!’ Maar scheelt er wat aan, Adolf? Je bent zoo vreemd? Heb-je hoofdpijn of hapert er een ot ander?’
Nog altijd zat hij met gebogen hoofd voor den lessenaar en zonder op te zien antwoordde hij:
‘Daar hapert wel het een en ander. Maar overigens ben ik heel opgeruimd, zie-je. Eerst komt Mols de vijfduizend gulden opeischen; daareven krijg ik een bezoek van Karel, die de 8500 gulden terugvordert, mij nu en dan uit de Oost door hem toegezonden. En dan..... In een woord, ik weet geen raad! Ik heb misschien vijf of zeshonderd gulden contanten, meer niet!’
‘Kom, manlief, je hebt altijd raad geweten; bedenk nog maar eens een of ander vernuftig plan.’ Daarop plotseling als 't ware een inval krijgende, liet ze er luide op volgen: ‘En ik dacht dat je 't kapitaal van die freule in bewaring kreeg; dan was immers de zaak gevonden?’
‘Dan zou ik ten minste beproefd hebben om mij voor het oogenblik te redden,’ was 't zuchtend ant-
{==142==} {>>pagina-aanduiding<<}
woord. ‘Maar wie kan op dien baron rekenen? - Al mijn plannen mislukken....’
‘Wat dan nog meer?’ werd angstig gevraagd.
‘Toen ik daar straks thuis kwam,’ vertelde hij half fluisterend, ‘heb ik Marianne in het tuinhuisje in een druk gesprek met den zoon van bakker Mols gevonden, die eenvoudig over den muur geklauterd was. Wie zou dat van onze zedige lieve Marianne gedacht hebben!’
‘Wat? Marianne met dien jongen? Hoe durft ze dat te wagen? Wij, die ons de grootste offers getroosten om haar een uitmuntende positie te bezorgen, zouden we onze plannen aldus zien mislukken?’
Wanhopend bedekte ze haar gelaat en op klagenden toon ging ze voort: ‘Gisteravond zei baron van Gaalderen me nog, dat hij zelden zooveel gratie en schoonheid vereenigd zag. Een mosroosje, noemde hij haar; een mosroosje! Van nacht droomde ik, dat Marianne baronesse van Gaalderen was en dat haar mama in haar salon zat, in een salon bruin met goud! En nu! Dat is verschrikkelijk! - Hoe is 't mogelijk, dat Marianne zich zoo kan wegwerpen en haar hart schenken aan een burgerjongen, die niets van die fijne manieren en innemende wijs van spreken heeft, die in baron van Gaalderen zoo aantrekkelijk zijn.....’
De Grootens was intusschen opgestaan en had, 't hoofd in de rechterhand gesteund, 't vertrek op en

{==143==} {>>pagina-aanduiding<<}

neer gewandeld. Eindelijk toen zij reeds lang zweeg, bleef hij vlak voor haar staan en zei met een dreigende stem: ‘Maar hoe 't ook loope, dien ellendigen jongen zal zij toch nooit krijgen! Zij zal den baron trouwen, en van mij ten minste nooit toestemming hebben om zich zoo te mesallieëren.’
Toen viel hij op een stoel neer en balde wanhopend de vuist tegen dien drom vervolgers en tegenstanders.



{==144==} {>>pagina-aanduiding<<}

Achtste hoofdstuk.

Het was op dien tijd van den dag, dat men in den Haag bijna huis aan huis de dienstmeisjes hare teederste zorgen aan den koperen belknop ziet wijden. Al mogen die onmisbare hébés de huisgoden ook nog zoo vertoornen, in haar eeredienst van den belknop schieten zij nimmer te kort. Het is waar dat de bewerking veel tijd eischt en het gesprek, 't welk onder die bezigheden met de buurtjes gevoerd wordt, niet minder, maar - het einde kroont het werk.
Op dat tijdstip van den morgen ziet men nog weinig dames op straat. Het was dus geen wonder dat de elegant gekleede dame, die bij den schilder Eelman aanbelde, door de poetsende en pratende meisjes scherp werd gemonsterd.
Het oordeel van vrouwen over vrouwen is gemeenlijk niet zeer mild, men kan zich dus voorstellen dat de gesluierde dame, die onder 't bereik der volhardend poetsende dienstmeisjes kwam, door deze

{==145==} {>>pagina-aanduiding<<}

onbeschaafden niet gespaard werd, en dat men de zonderlingste veronderstellingen omtrent haar bezoek bij den schilder maakte.
Blijkbaar werd de gesluierde niet op het atelier verwacht, waar Felman en Willem Mols in een zeer druk gesprek gewikkeld zaten.
‘Schaken!’ riep Felman daar uit, terwijl hij een geduchten lik verf over zijn doek streek, en achteruit loopende zulk een scheef gezicht trok, dat het scheen alsof zijn rechter mondhoek 't naastbijgelegen oor bezocht.
‘Schaken! beste jongen, waar denk je aan? Dat was in de middeleeuwen nog mooi en pittoresk, met touwen ladders en kasteelen op rotsen, maar tegenwoordig met onze huizen van karton, onze sneltreinen en onze prozaïsche gidsen? En bedenk dan wel wat je onderneemt. Nú zal Marianne zich misschien door hare genegenheid voor je laten meesleepen en toestemmen in je ondoordacht plan, maar later, als ze in 't kalme gewone leven is teruggekeerd, en haar ouders van geene toenadering willen hooren, zal 't lieve kind zich ongelukkig voelen. - Zie zoo, dat heeft den kolonel goedgedaan!’ - Dit laatste betrof het portret, dat hij onder handen had en niemand anders voorstelde dan kolonel van Leent. Het was een kniestuk in levensgrootte, en zoo gelijkend, alsof men den kolossalen kolonel voor zich zag.
Willem bekommerde zich volstrekt niet om die

{==146==} {>>pagina-aanduiding<<}

weldaad aan de facie van den kolonel bewezen, maar lag in een fauteuil als 't beeld der wanhoop.
‘Je hebt makkelijk praten, Felman!’ zei hij zonder op te zien, ‘een goede veertiger, die eeuwige trouw aan 't oude jongeheerschap gezworen heeft! Die nooit den hartstocht in al zijn overmacht gekend heeft, die nooit heeft gevoeld, dat zijn gansche levensgeluk in het bezit van eene -’
‘Houd op!’ viel Felman hem heftig in de rede, en hij gaf daarbij den kolonel zoo'n geduchte smeer over de borst, dat deze plotseling van zijn ‘eikekroon’ beroofd werd, ‘Houd op! Zou niemand dapper zijn als hij die 't ridderkruis op de borst of de lidteekenen aan 't lichaam draagt? Is er geene overwinning mogelijk zonder de bewijzen daarvan aan uw zegekar te hebben? Wie blijven de vrouw 't meest vereeren en 't langst gebukt gaan onder de felle smart van 't hun onthouden geluk? De ongetrouwden, mijnheer. - Zoo, dat doet goed, dat maakt 't licht breeder! - Waarom hielden de ouden hun God of Godin in de cella en werd zij daar slechts op zekeren afstand aangebeden? Omdat te nauwe en voortdurende gemeenschap 't verhevene der vereering schaadt. Hoe menigeen, die aan zijne eerste liefde een dozijn wereldburgers te danken heeft, kan later zijn gloeiende bekentenis aan dat gewezen ideaal moeielijk zonder glimlach lezen. ‘Raum ist in der kleinsten Hütte, für ein glücklich Liebespaar!’ roept Schiller, maar als me-
{==147==} {>>pagina-aanduiding<<}
vrouw geen chaise longue heeft om na 't eten een dutje te doen, behaagt het haar niet meer, met dat vers te dweepen.
‘“Pourquoi, vraagt de onbetaalbare Poirier, pourquoi ai-je toujours adoré ta mère? C'est que je n'avais jamais le temps de penser à elle.”’ De ongetrouwden daarentegen, mijnheer, blijven het ideaal, dat zij eenmaal hebben opgevat, de ster die zij nimmer hebben kunnen bereiken, in hun hart koesteren. Dat licht blijft altijd voor hen schitteren; hunne illusiën worden door de werkelijkheid nooit verjaagd. - Nu begint de kolonel er eerst kranig uit te zien. Hier nog wat warmer licht! - Neen, brave, rand nooit de ongetrouwden aan, want dat zijn de ware idealisten der liefde....’
Die uitval deed Willem goed; 't bracht verandering in zijne sombere stemming, en toen de opgewonden schilder in zijn fluweelen buis en roode fez, met den schilderstuk als staf in de rechter- en 't rijk met kleuren bezette palet in de linkerhand, gelijk de verkondiger van 't ideaal, zegevierend voor hem stond, kwam er even een glimlach op Willem's gelaat, als een flauw zonnetje na een regenvlaag.
‘Goed, Felman, ik zal je in de quaestie niet meer onbevoegd verklaren.... maar ik ontken, dat Marianne, al vierde ik ook mijn zilveren bruiloft met haar, ooit van den troon zon dalen, waar mijne liefde 't engelachtig kind op geplaatst heeft... dat ontken ik, hoor!’

{==148==} {>>pagina-aanduiding<<}

Felman had hem intusschen weer den rug toegewend, en zijn kolonel zulk een verjongingskuur doen ondergaan, dat hij nu amper kapitein scheen. Bij 't laatst woord van Mols keerde hij zich half om en zei:
‘Als je daar ook nú al aan twijfelde!......
‘Wil ik je eens een kleine ware geschiedenis vertellen? Twintig jaar geleden woonde er te Arnhem eene weduwe met drie dochters en een zoon. De vrouw had haar man al vroeg verloren, en moest trachten met borduur- en kopieerwerk 't brood voor haar kinderen te verdienen. Zij werkte hard en menige ochtendschemering verraste haar nog werkende bij 't kleine lampje. Geen klacht kwam over hare lippen en de kinderen kregen eene opvoeding, die hen in staat stelden, op hunne beurt een bescheiden plaats in de wereld te veroveren. De zoon voelde de kunstenaarsroeping in zich, maar werd door de omstandigheden verplicht teekenmeester te worden om spoediger voor zijne afgetobde moeder en zwakke zusters te kunnen zorgen. Maar hij werkte hard, en met ieder uur waarover hij vrijelijk beschikken kon, werd zoodanig gewoekerd, dat de eerste proef van zijn aanleg en studie opgemerkt werd en goedkeuring vond.
‘Bij eene familie waar hij les gaf, ontmoette hij een meisje dat hij lief kreeg met die machtige alles overweldigende liefde, welke niet allen kennen.
‘Voor haar had hij alles kunnen trotseeren; met

{==149==} {>>pagina-aanduiding<<}

haar werd het leven hem een paradijs. Maar aan den anderen kant stonden zijn goede, innig lieve moeder en zusters. 't Was een zware strijd, dien hij te kampen had. Vooral toen zijn goede moeder, die zijn geheim doorzien had, er bij hem op aandrong dat hij zijn levensgeluk niet aan haar zou opofferen: zij zou met de meisjes wel op een of andere wijs door de wereld komen....... Doch hij bleef zijn moeder en zusters trouw; hij deed afstand van haar, leed veel, ontzaglijk veel..... Toen hij later onaf hankelijk werd en zijne kunst hem niet alleen eer maar ook fortuin bracht, was zij in Indië en had een mariage de raison aangegaan.....
‘Geloof-je, Mols, dat het hart van een ongetrouwden paai, die zoo iets ondervonden heeft, versteend is? Neen, kerel, dat ideaal is altijd blijven leven!’
Mols begreep aan den ernst en de aandoening, waarmede Felman hem dit verhaal gedaan had, dat hij hem een stuk van zijn eigen levensgeschiedenis had meegedeeld. 't Verhaal deed hem goed, want on willekeurig trok hij een parallel tusschen zijn toestand en dien van den jeugdigen schilder van weleer, en moest hij erkennen, dat Felman veel zwaarder geleden had.
Felman was aangedaan, hij liet den kolonel in den steek en trommelde tegen de ruiten alsof hij onverschillig naar buiten keek; maar in werkelijkheid trachtte hij zoo onmerkbaar mogelijk iets weg te pinken.

{==150==} {>>pagina-aanduiding<<}

Lang had hij er den tijd niet toe, want een oogenblik daarna werd de deur geopend en trad de gesluierde dame binnen. Het was namelijk een eigenaardigheid van Felman, om iedereen die hem spreken moest, onaangediend op zijn atelier te ontvangen. Felman keerde zich plotseling om en Willem Mols vloog uit zijn peinzende houding op. De dame maakte een buiging, lichtte haar voile op, en nu herkenden Willem en Felman onmiddellijk de kolonelsyrouw.
‘Mevrouw van Leent!’ zei Felman eenigszins verrast.
Willem boog en werd door den schilder aan haar voorgesteld, doch nam onmiddellijk afscheid en ging heen.
‘Derangeer ik u niet, mijnheer Felman?’ vroeg zij eenigszins verlegen.
‘Volstrekt niet, mevrouw..... u komt zeker naar den welstand van mijnheer informeeren.....’
‘Juist,’ klonk de welluidende stem, maar zoo blijde en vroolijk, alsof Felman haar niets aangenamere had kunnen vragen. ‘Ik was zoo nieuwsgierig, zoo verlangend, eens te zien hoe ver ge gevorderd waart, dat ik van morgen de gelegenheid heb waargenomen, toen mijn beste man met de troep uittrok, om eens heel gauw naar hier te komen. Mag ik?’
Zij had het portret nog niet gezien, daar Felman haar met voordacht achter het doek had doen plaats nemen. Nu echter verzocht hij haar op te staan, en bracht haar voor de beeltenis.

{==151==} {>>pagina-aanduiding<<}

Toen ze er voor stond, vouwde ze de handen alsof ze een heilige aanschouwde, en na eenige oogenblikken van stille bewondering, zag ze den schilder met zoo'n dankbaren blik aan, dat Felman op dat oogenblik toch zeker aan zijne kunst niet getwijfeld moet hebben.
‘Ja, dát is mijn beste, lieve man, sprekend, sprekend! O, mijnheer Felman, wat ben ik u veel verplicht, dat u uw kostelijk talent daaraan heeft willen geven.... die oogen... die vriendelijke mond.... 't is alsof hij leeft!’
Felman trok vervaarlijk aan zijne snorren en vermeide zich in hare naieve ongekunstelde vreugde.
‘'t Is sprekend!’ ging ze voort, ‘en is u er zelf tevreden over, mijnheer Felman?’
‘Een kunstenaar die tevreden is over zijn werk, mevrouw, kan gerust zijn palet en penseelen aan de wilgen hangen. Maar de kolonel heeft een fermen kop om te schilderen.’
‘Een kop! mijn lieve kolonel een kop!’
Felman glimlachte. ‘Dat 's een schildersuitdrukking, mevrouw. Wij kennen slechts koppen en verdeelen het menschelijk geslacht in mooie en leelijke koppen. Komt er een mooie ‘kop’ en verlangt hij door ons penseel op 't doek te worden gebracht, dan verklaren we ons bereid; is 't een leelijke kop, dan wordt hij eenvoudig aan de deur afgescheept!’
‘Gaat dat zóó? Maar als nu een of ander rijk heer die ongelukkigerwijze een ‘leelijken.....

{==152==} {>>pagina-aanduiding<<}

kop heeft, toch graag voor veel geld en veel goede woorden zijn portret wou hebben?’
‘Dan doet een schilder van karakter met zoo'n rijk heer, wiens ‘kop’ hem niet bevalt, als Lawrence destijds met een aanzienlijken Lord, en zegt dat zijn kop hem niet aanstaat. Men stelt zijn penseel zoo maar niet ten dienste van den premiervenu, die een gezicht heeft, om Darwin's theorie plastisch te bewijzen....’
‘En wordt dan zoo'n ongeluksvogel met een leelijken....’
‘Gerust, mevrouw, met een leelijken kop...’
‘Met een leelijken kop de reden gezegd?’
‘Les excuses sont faites pour s'en servir, mevrouw, en men kan dus de pil zoo vergulden, dat zij geleidelijk ingenomen wordt.’
‘Maar mijn beste man behoorde gelukkig tot de uitverkorenen. En geen wonder!’
Mevrouw zette zich nu op een stoel, dien Felman haar toeschoof, om op haar gemak de beeltenis in al hare bijzonderheden te bezien.
Het portret had den schilder inderdaad veel moeite en inspanning gekost, omdat tot heden de kolonel er nog niet voor geposeerd had. 't Was een lievelingsdenkbeeld van inevrouw geweest om naar eene groote photographie van haar echtgenoot een portret in olieverf te doen schilderen waarmee zij hem met zijn verjaardag wilde verrassen. Nu had de kolonel ten gerieve van Felman een jaar geleden eens gepo-
{==153==} {>>pagina-aanduiding<<}
seerd voor eene schilderij, en met behulp van den toen vervaardigden studiekop en de photographie, had Felman kans gezien, aan het verlangen van mevrouw van Leent te voldoen. Later, wanneer de verrassing had plaats gehad, zou er allicht gelegenheid zijn, den kolonel eens in het atelier te noodigen, en de beeltenis naar de natuur te voltooien.
‘U heeft mijn man al vroeger gekend, hé, mijnheer Felman?’
‘O, mevrouw, nog als tweeden luitenant?’
‘En zag hij er toen ook zoo flink en knap uit?’
‘Niets minder; al de meisjes te Breda waren dan ook doodelijk van hem!’
‘Och, die goejert, 't doet me maar zoo'n leed dat hij zoo weinig aan me heeft door mijn zwakke gezondheid. U moest het zien, mijnheer Felman, hoe hij me bederft, me als een kind vertroetelt, 's morgens thee zet als de beste huisvrouw, en mijn bloemen verzorgt! O, die man, hij maakt me 't leven zoo gelukkig. Door mijn ziekelijk gestel kan ik niet heel ver wandelen, en van rijden.... houden we niet. Dan blijft mijn man me altijd trouw gezelschap houden, wandelt met me door ons tuintje, leest me voor, harkt de paden bij, kortom maakt zich zoo onmisbaar, dat ik me eenzaam en verlaten, ja ongelukkig voel, als hij niet thuis is. En toch, een hoofdofficier kan niet altijd bij zijn vrouwtje thuis zitten; hij moet overal bij zijn en flink op de hoogte blijven.....’

{==154==} {>>pagina-aanduiding<<}

‘Zeker, mevrouw, vooral in den tegenwoordigen tijd, nu ieder majoor of kapitein op zijn beurt geroepen kan worden om op 't Plein te regeeren en in den smeltkroes van 't Binnenhof den weg zijner voorgangers te volgen.....’
Dat was voor Mevrouw min of meer orakeltaal. Ze glimlachte dus even, alsof ze hem begreep en wijdde toen weer al hare aandacht aan 't portret, dat ze met de oogen verslond.
Felman stond in gepeins verzonken achter haar. Blijkbaar overwoog hij een of ander denkbeeld, want nu en dan knikte hij bij zich zelven, alsof hij 't opwellend plan goedkeurde.
‘Mag ik u eens een vraag doen, mevrouw?’ kwam er eindelijk uit.
‘Met genoegen, mijnheer Fel man’ luidde 't antwoord, dat mevrouw met een blij gelaat gaf.
‘Is u zeer intiem bekend met de familie De Grootens?’
‘Intiem?.... dat juist niet. We komen er nu en dan en vinden het gezellige menschen, maar....’
‘Ziet-u mevrouw, ik heb ook een paar maal de eer genoten op eene soiráe bij de familie De Grootens genoodigd te worden. Dan leert men hun vormen en tafel kennen, maar hun karakter niet. Zoowel 't een als 't ander bij hen is on berispelijk. Maar ik zou graag wat meer van hen willen weten. Ik heb een vriend die droomt van hun dochter Marianne, een prachtig mooi kind, een heerlijk profiel.

{==155==} {>>pagina-aanduiding<<}

Ongelukkigerwijze behoort dat verliefde heerschap niet tot de coteriën waarin de familie De Grootens zich beweegt. Kent u nu de familie genoeg, om te meenen dat dit verschil van stand desnoods over 't hoofd zou gezien worden?’
Mevrouw van Leent keek den schilder belangstellend aan en vroeg:
‘Welke betrekking heeft uw pretendent?’
‘Ingenieur, mevrouw.’
‘En zijne ouders?’
‘Zijn vader geeft ons 't dagelijksch brood, en zijne moeder berust daarin.’
‘Een bakker!’ hernam mevrouw, 't hoofd afkeurend schuddende. ‘Daar zal de familie De Grootens nooit hare toestemming toe geven! Ze zou zich voor altijd compromitteeren. Hoe is 't mogelijk, dat u daarover denken kan. Eene mésalliance in een familie is 't onaangenaamste dat er bestaat. En dan een bakker! Was 't nu nog een koopman in 't groot, ziet-u, zonder winkel of magazijn, of een fabrikant, dan zou de familie misschien nog te vermurwen zijn, maar een bakker, foei! Mijn pa was kolonel der artillerie, maar zou u willen gelooven, dat hij me niet licht aan een officier der infanterie tot vrouw zou gegeven hebben!’
Felman trok zoo hard en nijdig aan zijn groote knevels, alsof hij zijn gelaat voor goed van dien pronk wou berooven. Dat viel hem schrikkelijk tegen van dit lief hebbend innig goed vrouwtje, die

{==156==} {>>pagina-aanduiding<<}

een en al aanhankelijkheid en teerheid scheen te wezen, maar op dat eene punt zoo onverklaarbaar kleingeestig en uitsluitend was. Daar moest de eenzijdige opvoeding zeker de schuld van dragen. Geraakt antwoordde hij:
‘'t Spijt me, mevrouw, dat u er zoo over denkt. Ik verdeel de menschen heel anders. Als schilder worden ze door mij gerangschikt in twee categoriën: mooie en leelijke; als mensch verdeel ik ze in vier groepen: goede en slechte, vermakelijke en vervelende. Of ze nu verder een ministerspak of een bakkersbuis dragen, is me geheel onverschillig. Nu kan ik me best voorstellen, dat een vader en moeder nog andere voorwaarden willen vervuld zien, waar het een pretendent van hunne dochter geldt; maar als zoo'n jongman een nobel hart, goede vooruitzichten, fortuin en gunstig voorkomen bezit, en de zoon van eerlijke ouders is, dan wordt 't me onverklaarbaar waarom men zulk een huwelijkskandidaat weigeren zou!’
‘En toch zou ik de familie De Grootens gelijk geven. Men waagt zooveel met een huwelijk buiten zijn stand. Ik wil er ten minste mijne medewerking niet toe verleenen. Mijn lieve man zou 't ook al heel dwaas vinden; want de kolonel is streng op 't punt van stand. Die bravert! wat lijkt hij goed, 't is of hij voor me stond. Nu, mijnheer Felman, ik reken er op, niet waar, den 29en September is het stellig klaar?’
‘Zonder twijfel, mevrouw!’ luidde't teleurgesteld

{==157==} {>>pagina-aanduiding<<}

antwoord van den schilder, die eenigszins op den bijstand van de zachte kolonelsvrouw gerekend had, om 't hart der familie De Grootens te vermurwen. Nog ééne poging waagde hij.
‘Zou u dus geene middelares willen zijn, mevrouw? U zou er me zoo'n grooten dienst mee doen?’
‘Mijnheer Felman, hoe gaarne ook, dat mag ik niet. De kolonel zou 't me nooit vergeven....’
‘Mag ik u dan om geheimhouding vragen van hetgeen ik u verteld heb?’
‘Zeker, zeker, behalve - voor den kolonel, hé?’
‘Natuurlijk, mevrouw.’
Met een buiging en vriendelijken groet verliet ze 't vertrek, doch niet zonder nog als 't ware een hartelijken blik naar het portret te hebben gericht.
Toen zij vertrokken was, schudde Felman ongeduldig 't hoofd en zette zich weer aan 't werk. Beneden op straat waren de aanvallige dienstmeisjes nog altijd met haar knoppen bezig; deze glommen zoo mooi en de schuursters zagen er zoo frisch en onberispelijk netjes uit, van de mutsjes die op haar kapsel zweefden, tot de hagelwitte kousen, dat men naar den schijn oordeelende, hier het ideaal der dienstboden zou meenen gevonden te hebben.



{==158==} {>>pagina-aanduiding<<}

Negende hoofdstuk.

Freule van der Claus had eenige dagen geleden een zeer vriendelijk briefje van mijnheer De Grootens ontvangen, waarin hij haar meldde, dat een zijner ambtenaren, een dichter, die bij watersnooden en branden reeds menige proef van zijn talent gegeven had, gaarne haar bundel eens wilde inzien en persklaar maken. De poëet in quaestie zou de eer hebben, de freule zijn opwachting te maken.
Van dat oogenblik af was zij in voortdurende spanning geweest, en had ze geen enkel oogenblik rust gehad. Haar naam zou dan eindelijk op een bundel gedichten prijken. Zij zou langs de boekverkoopers wandelen, voor de ramen naar de nieuwe uitgaven kijken en daaronder háár bundel zien prijken. De pers zou haar noemen, misschien wel prijzen; onder de advertentiën zou zij ook de aankondiging van háár boek lezen; in een woord - zij zon bekend, misschien beroemd worden.

{==159==} {>>pagina-aanduiding<<}

Zij had toilet gemaakt, want al was ze ook bijna zeven en vijftig jaar, zij bleef eene dochter van Eva en had van de aangeboren zucht om te behagen volstrekt geen afstand gedaan. Haar chignon was hooger dan gewoonlijk; de vuurroode strik breeder dan anders, en de rangschikking der meubelen gezelliger dan ooit.
De freule bewoonde een bovenhuis, dat door een oude dienstbode met zooveel zorg onderhouden werd, dat alles als een spiegel glom. 't Meubilair was oud als de freule, maar niet minder goed onderhouden dan zij. In een mand ter rechterzij van den schoorsteen lagen twee oranjekatten; in een mand ter linkerzij troonde de suffe Lady, een hond, die zich amper van dikte en ouderdom bewegen kon; op een met blik beslagen stok zat een blauw-gele kakatoe, terwijl drie kanarie-vogeltjes in volkomen vrijheid rondfladderden. Op de ronde mahonyhouten tafel stond een open schrijfnécessaire door papieren en boeken omringd.
Voor dien lessenaar was de freule gezeten. Met eene pen in de hand, las ze enkele gedichten over, glimlachte van tevredenheid, keek dan weer in 't rond, en liep de voorkamer door.
Eindelijk kwam de meid haar een kaartje brengen, dat zij zenuwachtig las, en waarop ze driftig beval, dien mijnheer dadelijk boven te laten. De oude Toon schudde 't hoofd, want zij, die de verheven bedoelingen der poëzie niet begreep, dacht dat er in

{==160==} {>>pagina-aanduiding<<}

freule's SintJanszomer nog een pretendent verscheen.
Mijnheer van der Moolen trad binnen, zoo eenvoudig en nederig alsof hij gekomen was om de freule een paar laarsjes aan te meten of een bestelling te ontvangen. De freule echter vond in zijn voorkomen iets belangwekkends, iets ongemeens, en boog zoo deftig en beleefd, alsof ze Dante of Goethe voor zich zag. De dichter was bleek en droeg een langen baard. Ook zijn haar had een artistieke lengte. Zijn geheele voorkomen verried echter stijfheid en verlegenheid.
‘Ga zitten, mijnheer, neem plaats,’ zei de freule levendig en met groote drukte.
‘Heel gaarne, mevrouw,’ was 't antwoord, en mijnheer van der Moolen nam plaats op den hem aangewezen stoel zoo onbeweeglijk en stijf als een Egyptisch beeld.
De freule, die tegenover den spiegel zat, wierp er nog snel een blik in, om zich te overtuigen dat kapsel en toilet onberispelijk waren en keek toen den dichter vol verwachting aan. Maar deze scheen òf geene inleiding te kunnen vinden, òf het woord aan de freule te willen laten, althans hij bekeek zijn bruine garen handschoenen een voor een, maar sprak verder geen woord.
Het ongeduld der freule kwam zijne verlegenheid te gemoet. Hem vriendelijk aanziende, zei de dichteresse met zekere drift: ‘En u wil zoo goed zijn,

{==161==} {>>pagina-aanduiding<<}

mijnheer van der Moolen, mijne dichtproeven eens in te zien?’
‘Gaarne, mevrouw,’ klonk 't beleefde antwoord; ‘mijnheer De Grootens, onze secretaris-generaal, die weet dat ik mijn snipperuren aan de letterkunde wijd, heeft me opgedragen uw bundel eens te lezen -’
‘Juist, mijnheer!’ was 't snel en levendig antwoord, ‘daar zou u me een ontzaglijken dienst mee bewijzen. Ge kunt u voorstellen wat het is, een bundel gedichten in zijn lessenaar te hebben liggen, en ze niet in 't licht te geven, omdat men niemand kent, die zijn oordeel daar eens over uitspreekt. 't Zijn gevangen vogels die naar licht en vrijheid smachten. Mag ik ze u eens voorlezen? Of wil u ze misschien mee nemen om ze thuis op uw gemak te lezen?’
De heer van der Moolen kwam allengs meer op zijn dreef. De oranje-katten streken met haar rug langs zijn beenen, de dikke Lady zat hem goedig in de oogen te staren, en de kaketoe deed nu en dan zulk een gemoedelijk ‘zoete fra!’ hooren, dat hij van lieverlede zijne verlegenheid verloor.
‘Wel, freule, zooals u dat het beste voorkomt; mijnheer De Grootens heeft mij gezegd, dat ik nu bij u zou komen, ik heb dus al den tijd.....’
‘Wel zeker, wel zeker, ik zal er u eenige voorlezen. Mag ik u een glas port presenteeren?’
‘Een glas port, freule? dat mag ik u niet weigeren, ofschoon..... ik liever een glaasje bitter...... Ik lijd aan de maag, weet-u.....?’

{==162==} {>>pagina-aanduiding<<}

‘Zeker, zeker, mijnheer,’ was 't snel antwoord, en onmiddellijk werd de oude meid gebeld en haar gelast bitter te halen.
‘Bitter! bitter! freule?’ riep de oude, haar mager gezicht vooruitstekende, ‘lieve hemel, dat's hier nog nooit in huis geweest!’ Daarop werd 't hoofd bedenkelijk geschud en mompelde ze: ‘Waar moet dat heen, waar moet dat heen! waar brengen die verzen iemand al niet toe!’
De freule geraakte in verlegenheid over de onbeschaamdheid der oude meid en gelastte haar te doen wat ze bevolen had. Schoorvoetend ging de oude meid toen weg, nadat ze den dichter en de dichteresse bedenkelijk had aangezien.
‘Welk genre van poëzie beoefent u, freule?’ vroeg de heer van der Moolen, die zich meer op zijn gemak gevoelde, toen hij zag welke overmacht de dienstbode op hare meesteresse had.
‘Hoe bedoelt u dat?’ vroeg zij naief.
‘Zijn uwe verzen komisch, zedekundig, ernstig?’
‘Meestal ernstig!’
‘Dat is 't mooiste! Dat is mijn liefste genre ook. Vooral na den dood mijner vrouw hebben mijne gedichten eene sombere tint gekregen.’ Een gevoelige blik op de bruin garen handschoenen trof het hart der freule.
‘Na den dood uwer vrouw?’ herhaalde de freule op klagenden toon, ‘is u weduwnaar?’
‘Sedert twee jaren, freule.’

{==163==} {>>pagina-aanduiding<<}

‘En kindertjes?’
‘Kinderloos, freule.’
't Werd hoe langer hoe interessanter, dacht de freule, een kinderloos weduwnaar die verzen maakt. Vreemd, misschien onwillekeurig, maar de freule keek nu dadelijk in den spiegel, om zich nog eens te overtuigen dat chignon en strik, kortom het geheel onberispelijk was.
‘Maar u woont toch hier in de stad, niet waar?’ zette de nieuwsgierige dame 't onderzoek voort.
‘Zeker, freule.’
‘En houdt ge u uitsluitend bezig met dichten?’
‘Pardon, freule, al de in- en uitgaande stukken van het ministerie van openbare werken gaan door mijne handen! Ik verzeker u dat ik 't druk heb; er zijn dagen van 150 stukken! Alleen 's avonds en zondags wijd ik me aan de poëzie. Heeft u nooit mijn aan het kerkhof gelezen, of mijne onvergetelijke?’
‘Tot mijne schande moet ik bekennen, ze niet gelezen te hebben.
‘Daar is de bitter, freule!’ zei de meid op luiden nijdigen toon. ‘Ze vroegen me in den winkel of ik bij een huzaren-officier diende?’
‘Wil-je glaasjes en een blaadje geven!’ gelastte de freule kortaf.
‘Glaasjes of één glaasje?’
‘Glaasjes en de portkaraf!’
‘Ook al goed!’ bromde de heerschzuchtige.

{==164==} {>>pagina-aanduiding<<}

Toen alles op tafel gerangschikt stond en de oude meid met een nijdig gezicht had ingeschonken, greep de dichter met een bijzondere graagte naar 't glas en dronk het in een teug uit. De oude meid drukte haar lippen op elkaar, en deed dit met een kort knikje gepaard gaan, dat duidelijk zeggen wou: ‘die kan het!’ De freule zag den weduwnaar medelijdend aan, alsof ze vermoedde, dat de dichter in het vaderlandsch elixir een middel tot opwekking zocht.
‘En nu, als u 't goed vindt, uwe gedichten, freule,’ zei hij op flinker en luider toon.
‘Gaarne,’ antwoordde zij met een gezicht, stralende van vreugde. Uit den schrijflessenaar voor haar, haalde zij nu een pak te voorschijn, dat ze den dichter overgaf, die intusschen met een gemompeld: ‘mag ik zoo vrij zijn?’ zich nog een glaasje inschonk. Maagpijn kan zoo hinderlijk zijn!
Het pak werd open gemaakt en de inhoudsopgave trof het eerst 't oog van den dichter. Half bij zich zelven las hij:

‘Aan den koning.

‘Aan de koningin.

‘Aan den kroonprins.

‘Aan de prinsen van het koninklijk huis.

‘Aan den Voorzitter der Eerste Kamer.

‘Aan den Voorzitter der Tweede Kamer....’
‘Staatkundige poëzie, freule? Dat is iets geheel

{==165==} {>>pagina-aanduiding<<}

nieuws, geheel oorspronkelijks! Heeft u de Grondwet misschien ook berijmd?’
‘Nee... en..,’ antwoordde de freule, ‘maar ik heb uit zuivere vaderlandsliefde al die gestelde machten bezongen!’
De heer van der Moolen begon nu met het eerste gedicht 't beste, doch stuitte op onzuivere taal en gebrekkige maat. Onwillekeurig schudde hij telkens 't hoofd. ‘Dat gaat zoo niet!’ mompelde hij, ‘die regel is te kort, gene te lang..... het rhythmus! het rhythmus! freule!’
‘Nu ja, ik heb 't er niet zoo streng mee genomen,’ zei de freule vergoelijkend, terwijl hare oogen scherp op den dichter gevestigd bleven, om den indruk te bespieden, dien hare gedichten op hem maakten.’
‘Er zal veel aan geschaafd moeten worden....’ zei van der Moolen, zich op onaesthetische wijze achter 't oor krabbende.
‘Maar,’ vroeg de freule dringend, terwijl haar stoel als van zelf dichter naar hem toeschoof, ‘maar vindt u er talent in?’
‘Zeker, zeker, freule, onmiskenbaar - u permitteert, niet waar?-’ De hand werd naar de flesch uitgestoken om die volhardende maagpijn te verjagen.
‘U vindt ze goed?’ vroeg ze op blijden toon.
‘Lekker van smaak, freule, wezenlijk krampstillend.’
‘De gedichten?’
‘Pardon, de bitter. Ik dacht dat u - maar we-
{==166==} {>>pagina-aanduiding<<}
zenlijk, de gedichten getuigen van talent, doch ze moeten terdege onder handen genomen worden.....’
‘Nu,’ zei de freule dringend, ‘ze zijn in goede handen, ze zijn in goede handen; u zal ze wel eens beschaven, niet waar?....’
‘Freule, ik zou u graag een dienst willen bewijzen, maar het verbeteren van al die gedichten, 't bijvoegen en afnemen.....’
‘'t Is in goede handen en ik vertrouw 't u ten volle toe, ten volle.....’
‘Ja, maar ik zie terdege op tegen zoo'n werkje!’
‘Ik twijfel er geen oogenblik aan, of een dichter als gij zal er zich met talent uit redden.....!’
‘Dat kan wel zijn, maar de taak die ik op me zou nemen -’
‘Is volstrekt niet boven uwe kracht!’
‘Dat misschien niet, maar -’
‘Neen, geen maar's, mijnheer; 't is in goede handen en uw overdreven bescheidenheid mag u niet verhinderen uw talenten te begraven.’
Wederom greep de hand des dichters, doch nu met zekere driestheid, naar het geneesmiddel voor zijn maagpijn, en tot verbazing der freule schonk hij zich het vierde glas in. De man moest erg lijden om zich in het bijzijn der freule zoo mild te durven inschenken.
‘Uw welslagen, freule,’ zei hij met glinsterende oogen.
‘Dank u, mijnheer van der Moolen. Dus ik mag

{==167==} {>>pagina-aanduiding<<}

van uwe goedheid verwachten, dat u mijne gedichten eens ferm naziet en ze voor de pers gereed maakt?’
‘Dat heb ik niet gezeid, freule,’ hernam hij hardop lachende en zijne hand op die der bijna zestigjarige jonkvrouw leggende, ‘dat heb ik niet gezeid. 't Is een kolossaal tijdroovend werk....’
De freule zag hem vriendelijk, ja teer aan; ze dacht er niet aan, hare hand terug te trekken, maar als eene twintigjarige lispelde zij zacht:
‘Zoudt ge dit niet voor een Apollo-zuster over hebben?’
‘Freule, ik zie op -’
‘Tegen de verplichting die ik jegens u zal hebben? Och mijnheer, wie zegt ons of de gelegenheid zich niet spoedig zal voordoen, om u mijne dankbaarheid te toonen. U heeft verdriet; ge hebt uw steun, uw alles verloren. Ge zult in 't nazien van die verzen verstrooiing vinden... ’
‘Freule, u spreekt als een vertroostende engel!’
Een blos overtoog 't gelaat der freule, die nog nooit zulke woorden uit den mond van een man gehoord had. Ze zag hem allerteederst aan en sloeg toen hare oogen zoo zedig neder, alsof deze eerst achttien jaar in de wereld rondgekeken hadden.
‘Sprekend mijne vrouw!’ zuchtte van der Moolen, terwijl zijne hand de hare nog inniger drukte.
De freule was aangedaan toen ze deze woorden hoorde, die eene gevoelige dichtersziel als zij be-
{==168==} {>>pagina-aanduiding<<}
zat wel moesten treffen. Zij trok echter de hand terug, waarop de dichter nog altijd beslag bleef leggen, en zei toen tot Lady, die met den kop op haar schoot de freule vragend bleef aankijken: ‘Ja, ja, Lady, nu worden de vrouw d'r verzen gedrukt, hoor! Ja, ja, Lady! En dan komt er een gulden in je spaarpot!’
‘In zijn spaarpot?’ vroeg van der Moolen onwillekeurig. ‘Heeft de hond een spaarpot?’
‘Zeker, mijnheer, zeker! En bij feestelijke gelegenheden wordt daar wat in gedaan, en koopt de vrouw er koekjes en krakelingen voor 't hondje van, niet waar Lady? En in den bundel komt ook een gedicht “aan mijne Lady” niet waar, lief dier?’
De heer van der Moolen was vol verbazing over hetgeen hij hoorde. Zijne oogen die onnatuurlijk begonnen te glanzen, bleven op de freule staren, die den vetten hond liefkoosde, en wederom zuchtte hij:
‘Sprekend mijne vrouw!’
‘Inderdaad?’ lispelde zij.
‘O, freule, 't is onbegrijpelijk, de neus, de mond, de oogen, de stem - precies!’
‘Nu,’ liet de freule er schielijk opvolgen, ‘denk dan, dat het gedichten uwer vrouw zijn, die ge leest en corrigeert, en 't zal u een edel genot zijn, den bundel in orde te brengen.’
De dichter glimlachte even, en lei toen de hand op den bundel. ‘Freule!’ sprak hij, ‘ik zal uw bundel lezen van 't eerste tot het laatste gedicht;

{==169==} {>>pagina-aanduiding<<}

't zal werk en tijd kosten, maar ik heb't gaarne over voor iemand, die mij zoo aan mijne vrouw herinnert!’
‘Dat's mooi gesproken, mijnheer van der Moolen,’ zei de freule zegevierend. ‘Les beaux esprits se rencontrent, zien we al weer. Lees, schrap, verbeter, verander, doe er mee alsof 't uw eigen werk was, en schenk me de vreugde, dat ik mijn dichtbundel, de eenige hoop mijns levens, nog eens aanschouwen moge!’
Van der Moolen was opgestaan. Een ongewoon vuur tintelde in zijne oogen en terwijl hij het pak papieren in zijn zak borg, bleef zijn gloeiende blik op de freule rusten. Toen stak hij haar driftig de hand toe, en zei: ‘Freule, wij zijn kunstgenooten, laat mij u dus de hand der vriendschap bieden....’
De freule nam de hand aan en kleurde zoo zedig dat geene achttienjarige het haar had kunnen verbeteren. Zij prevelde een bedankje, beval hem de zorg voor hare gedichten warm aan, en schelde de oude meid om mijnheer uit te laten.
‘Sprekend mijne vrouw!’ mompelde nogmaals de dichter toen hij op 't portaal was.
Toen de deur achter hem werd gesloten, liet zich de freule op een stoel vallen, en met een vragenden blik in den spiegel, die haar een gunstig antwoord scheen te geven, mompelde ze bij zich zelve: ‘zou 't mogelijk kunnen zijn?’



{==170==} {>>pagina-aanduiding<<}

Tiende hoofdstuk.

Het was een heerlijke najaarsochtend. De zon had allengs op groen en blaren zoodanig haar invloed uitgeoefend, dat de schilders haar werk hemelhoog verhieven. Geen schelle kleuren meer, die dichters vervoeren en beeldende kunstenaars koel laten, maar eene wegslepende harmonie.
De tuin bij De Grootens bood een heerlijk gezicht aan. De tallooze glimmende popelblaren door een koeltje even bewogen, flonkerden in 't licht. In 't zonnetje voor de veranda wipten de musschen gemeenzaam rond, en doken telkens allervermakelijkst in de kom der fontein, dat de kristallen droppels naar alle kanten spatten. Slechts enkele goudgele wolkjes, zacht en onbestemd van vorm, dreven in de fijn blauwe lucht, wier wazig verschiet nog meer sprak door de verlichte duinkoppen, welke het oog eer raadde dan onderscheidde. Blijkbaar had de zon con amore dat alles zóó verlicht, schaduw en

{==171==} {>>pagina-aanduiding<<}

glans zóó verdeeld, dat zelfs 't onverschilligst schepsel zeker gevoel van welbehagen niet loochenen kon.
Marianne althans was onder den indruk daarvan. Haar eentonig borduurwerk was van haar schoot op den grond gegleden, zonder dat ze 't bespeurde. Haar oog volgde de vogeltjes in hun egoïstischen strijd om de broodkorstjes, die ze hun toegeworpen had; het gleed van de gevederde baatzuchtigen naar de dommelende boomen, de schitterende lucht, en zij zuchtte. Dat feest van tintelenden zonneschijn daar buiten en die cellulaire gevangenis waartoe men haar hart wilde dwingen, was er de reden van.
Haar gansche gemoed was in opstand geraakt over vader's houding en handelwijze. Maar daarbij voegde zich nog zekere angst, waarvan zij zich geen rekenschap kon geven. Zij gevoelde dat er in huis iets gebeurde, dat niet goed was. Mama was gejaagd, zonderling, opvliegend; haar vader prikkelbaarder dan ooit en stil. Soms betrapte ze haar ma, dat ze stil een traan wegpinkte, en vroeg Marianne aangedaan naar de oorzaak, dan was het telkens: ‘Niets, kind! niemendal! we worden teleurgesteld, maar alles zal in orde komen!’
Was zij van dat alles de oorzaak? Had zij hun geluk voor goed vernietigd, omdat ze Willem Mols haar hart geschonken had en van dien akeligen baron niets weten wilde?
Dat kon toch niet! Er moest dus een andere reden

{==172==} {>>pagina-aanduiding<<}

zijn. Willem had haar alles zoo goed uiteengezet, dat zij nu ten volle overtuigd was, dat ze niet slecht handelde, door hem, den flinken nobelen jongen, trouw te blijven. Van zulk eene bekrompenheid zouden haar ouders wel terugkomen.
Op eens stoven de vogels op door een klein pakje dat voor de veranda viel. Marianne schrikte, keek schielijk links en rechts en wipte er toen zoo handig en vlug heen, greep 't pakje zoo ongemerkt, dat men haar vrouwelijken tact, Eva aangeboren, bewonderen moest.
Wat een onvoorzichtigheid van dien verliefden ingenieur. Wat staan mannen in dit opzicht ver achter vrouwen!
Amper heeft mijnheer de ridder eenige zekerheid dat papa en mama uit zijn, of hij begint onmiddellijk zijn bombardement.
Zoo dacht ongeveer Marianne, terwijl ze 't pakje snel openmaakte, 't stukje zeep dat tot ballast gediend had, in den zak liet glijden en den brief, 't voornaamste der zending, opende. Zij verslond den inhoud, en werd doodsbleek toen ze 't volgende las:
‘Zie dat ge mij een oogenblik spreekt, Mariannelief, want er hangt uw ouders een ongeluk boven 't hoofd. Wat er ook gebeure, reken op mij......’
Verward sprong ze op en liep naar buiten om herhaaldelijk met haar zakdoek heen en weer te wuiven, een teeken dat Willem waarschuwen moest toch in geen geval nog onvoorzichtiger te zijn. Toen

{==173==} {>>pagina-aanduiding<<}

zette zij leunend tegen het kozijn de lectuur van 't briefje voort, doch werd op nieuw gestoord door vrij luide stemmen in den gang. Een oogenblik daarna werd de deur geopend, trad baron van Gaalderen binnen en schrikte Marianne bij deze verschijning zoo erg, dat ze 't briefje liet vallen.
Van Gaalderen bespeurde Marianne's verwarring maar al te goed; hare teleurstelling bij zijn binnentreden was hem evenmin ontgaan; maar om dat alles bekommerde hij zich weinig; gemakkelijke overwinningen liet hij aan eerstbeginnenden in het Don Juan-explooi over, hij hield van hindernissen en moeielijkheden.
Met eene wellevende buiging en een gezicht, dat louter vreugde uitdrukte, kwam hij naar Marianne toe, en zei, haar de hand aanbiedende:
‘Wel, juffrouw De Grootens, nu verklaar ik eerst de magnetische kracht die me naar deze kamer trok. Wat een verrassing! Gaat het goed? De vraag is bijna overbodig, want de roosjes spiegelen zich nog altijd aan uw wang.’
Verward en ontstemd antwoordde zij:
‘Dank u, baron. Wees zoo goed plaats te nemen.... Pa zal wel dadelijk komen....’
Daarop maakte ze een beweging alsof ze heen wilde gaan.
‘Wat!’ sprak van Gaalderen overredend, terwijl zijn paille glacé smeekend werd uitgestoken. ‘Gaat u de kamer van haar zonneschijn berooven? Hoe

{==174==} {>>pagina-aanduiding<<}

onbarmhartig! 't Voorrecht valt me zoo zeldzaam ten deel u te ontmoeten.....’
‘Ik ben niet gekleed, baron, om bezoeken te ontvangen, en was even hier om een boek te halen.’ De blik waarmee van Gaalderen haar verslond, gaf duidelijk te kennen, dat hij dat ‘niet gekleed’ van Marianne aanbiddelijk vond. Inderdaad is het négligé even vleiend voor wezenlijk mooie vrouwen als het leelijke nog minder kans biedt om te behagen.
Marianne zag er om te stelen uit in haar lichtblauwen ochtend-japon, die den donzig blanken hals niet gevangen hield en de slankheid harer ranke gestalte zoo voordeelig deed uitkomen.
‘U houdt zeker veel van lectuur?’ ging van Gaalderen voort, op een fauteuil plaats nemende, dien Marianne hem aanwees. ‘Ik ben een hartstochtelijk lezer. Gisteren heb ik op 't strand nog een heelen roman van Dumas verslonden. Jammer, dat men u daar zoo weinig ziet. 't Is er zoo heerlijk, zoo sans gêne......’ De fauteuil schoof zichtbaar naar de canapé, waarop Marianne plaats genomen had.
‘Men kan er in die groote matten stoelen zoo vertrouwelijk samen praten, zonder dat het oog der kwaadsprekende wereld er doordringt.....’
Op nieuw werd zijn fauteuil sterk door de canapé aangetrokken.
‘Men zou er aan een jonge dame die op u geleek, kunnen toefluisteren, hoe zielsgaarne men haar trouwe ridder wilde zijn......’

{==175==} {>>pagina-aanduiding<<}

De fauteuil was nu de canapé zoo dicht genaderd, dat de baron zijne hand juist op 't glad fijn handje van Marianne wilde leggen, toen deze met een gelaat, dat van Gaalderen weinig goeds voorspelde, vooruitschoof en gejaagd zeî:
‘'t Zou zeker heel vereerend zijn voor de jonge dame die op mij gelijkt, zooals u zegt, maar voor mij niet. Ik ga niet meer naar 't strand en houd niet van intieme gesprekken met trouwe ridders in manden......’
‘Hardvochtig kind!’ riep van Gaalderen verwijtend uit, terwijl zijn leelijke grijze oogen al hun best deden om de teederheid zijner gewaarwordingen uit te drukken. ‘Hoe dikwijls heb ik u reeds met mijn blik 't vuur mijner liefde getoond, laat het me u nu in woorden betuigen.’
Terwijl hij sprak, was zij opgestaan, maar van Gaalderen greep haar bij 't kleed. Juist toen hij, ondanks haar tegenstand, zijn arm om haar hals wilde slaan, werd er in den tuin hard gesist. De baron schrikte, liet haar los en keek woedend op. Marianne maakte van de gelegenheid gebruik en liep zoo hard als ze kon, heen.
Van Gaalderen was woedend. Zoo'n onnoozel, onbeduidend meisje - kon dat zoo met hem sollen!
‘Zonderling, schichtig schepseltje!’ mompelde hij. ‘Dat zal moeite kosten om 't kind te temmen - dat mooie beeldschoone kind! Vader en moeder zijn zoo

{==176==} {>>pagina-aanduiding<<}

mak als poedels: ze apporteeren me hun Marianne; maar zij is zoo schuw als een eekhorentje......’
Zoo bleef hij nadenkend voor de deur der veranda staan: ‘Ze mag me niet lijden; dat is duidelijk. Dat maakt de verovering nog te aanlokkender.... want nu meer dan ooit smacht ik naar haar beminnelijken persoon en...... heb ik ook haar fortuin noodig...... Als 't lieve kind wist, dat ze mij redden kon met haar geld, zou ze mij dan haar hand niet dadelijk toesteken? 't Is een ruilhandel: mijn adel tegen haar schoonheid en geld; een mésalliance om een volle geldkist......’
Daar viel zijn oog op 't briefje dat Marianne vergeten had. Dadelijk raapte hij het op, wierp snel een blik om zich heen om overtuigd te zijn dat hij alleen was, en las toen:
‘Dierbare Marianne’ - ‘Phoe! we zijn op teeder terrein! ontsluiering van geheimen! we zetten alle valsche schaamte en kieschheid ter wille van ons eigen belang op non-activiteit en nu - alle dingen onderzocht om er het goede van te behouden!’
‘Dierbare Marianne!’
‘Ik moet u volstrekt spreken. 't Betreft eene zaak van 't grootste belang. Eene geldzaak tusschen je pa en mijn vader dreigt voor je ouders een zeer slechten keer te nemen. Je pa schijnt in groote geldverlegenheid te zijn en ik meen een middel gevonden te hebben om hem daaruit te redden. Kom van avond om 8 uur in den tuin bij den kerseboom, dan zal ik aan

{==177==} {>>pagina-aanduiding<<}

andere zij der heining zijn en je trachten te spreken. Alles diep geheim! Twijfel nimmer aan de oprechte en vurige liefde van
Uwen u teeder liefhebbenden
Willem.’
Van Gaalderen zag bijna zoo bleek als 't briefje, toen hij dit na de lezing in elkaar frommelde. Hij kon zijn oogen niet gelooven. Wat een onthulling! 't Liefdesgeheim van die ‘schichtige’ ontdekt en, wat oneindig meer beteekende, de rijke familie achter de schermen bespied. Hemel! wat een geluk!
Welk eene verplichting had van Gaalderen aan dien Willem! Willem? Laat eens zien! Wacht, daar boven staat zijn naam: Willem Mols!
‘Die opgeschoten jongen, dien ik eens op 't strand ontmoet heb!’ mompelt van Gaalderen. ‘Hartelijk dank, brave verliefde vent, dat je vriendelijk briefje me tijdig waarschuwt, anders zou misschien de vijftig mille mijner nicht vandaag nog gediend hebben om de bres te stoppen, die in 't kapitaal van Mijnheer De Grootens geschoten is. Maar ik kan mijn oogen nauwelijks gelooven! Is 't mogelijk! Ik zal gemakkelijk achter de waarheid kunnen komen......’
Terwijl de ontstelde van Gaalderen aldus peinsde, trad plotseling De Grootens driftig binnen. Met goochelaars-behendigheid had de baron 't briefje eensklaps in zijn jas verborgen, en toonde den hoofdambtenaar een gezicht, dat er zoo kalm uitzag als 't spiegelgladde water der fontein daar buiten.

{==178==} {>>pagina-aanduiding<<}

‘Wel, wel, mijn waarde baron, neem 't me niet kwalijk dat ik u zoolang heb laten wachten. Ik kon niet vermoeden, dat u vandaag al komen zou.... ga zitten, ga zitten!’
‘Gaarne!’ was 't luchtig gegeven antwoord. ‘Is mevrouw welvarende?’
‘Dank u, uitstekend, en Marianne ook!’
‘Ja, mejuffrouw uw dochter heb ik 't genoegen gehad daareven te ontmoeten; dat schuwe eekhorentje was in uw kamer..... we hebben een oogenblik samen gekeuveld; ik heb haar zelfs een tooneel uit eene nieuwe komedie verteld en plastisch vertoond.... maar 't allerliefste kind nam de grap zoo ernstig op.....’
‘Wel zoo! wel zoo!’ antwoordde De Grootens gejaagd, met een quasi-lachend gezicht, ofschoon van Gaalderen, die hem nu scherp opnam, terdege bespeurde, dat hij volstrekt niet tot lachen geneigd was.
‘Ja, ja, dat lieve schuwe eekhorentje!’ herhaalde van Gaalderen met voordacht langzaam bij zich zelven.
Driftig liet De Grootens er nu op volgen:
‘De reden uwer komst is waarschijnlijk..... de financieele quaestie...’
‘De spil, waarom alles draait!’
‘Ja, inderdaad!’ kwam er bij De Grootens zuchtend uit.
Dralend begon toen de baron:
‘Ik kwam u.....’

{==179==} {>>pagina-aanduiding<<}

‘... den drukkenden last uwer nicht brengen,’ voltooide De Grootens den zin.
‘Pardon!’ liet van Gaalderen er dadelijk op volgen, terwijl hij De Grootens scherp in 't oog hield, ‘pardon, nicht gevoelt zich nog zoo bezwaard, u daarmee te belasten. 't Is zoo'n kiesche, fijn gevoelende vrouw, dat ze er tegen opziet.....’
‘.... Mij dat op te dragen? Volstrekt niet, baron, volstrekt niet. Laat dat nu geen bezwaar meer wezen.’
‘Ja, maar dat is nu eenmaal zoo; daar tobt de nobele ziel over!’
‘Laat uw nicht zich daarboven verheffen! Men moet toch zijn vrienden graag een dienst willen bewijzen...’
‘Zeker, dat is ook mijne leer, en eigenlijk 't doel van mijn bezoek. We kennen elkaar te goed om daarover niet te spreken.....’
‘'t Is overbodig, mijn beste baron, overbodig. Ik wil u dien dienst gaarne bewijzen. Gij brengt me eenvoudig de trommel uwer nicht; ik geef u een deugdelijk reçu daarvoor, knip de coupons op tijd af, administreer het, en verheug me er intusschen over, dat uwe bloedverwante al hare kalmte en rust herkregen heeft!’
‘Volkomen onbaatzuchtig en toch durft nicht zulk een hartelijk aanbod niet van u aannemen. Maar, zooals ik zei, ik kom u toch een dienst vragen. In plaats dat ik u geld breng, kom ik geld halen!’
Alle zelfbeheersching liet De Grootens bijna in

{==180==} {>>pagina-aanduiding<<}

den steek, toen hij dit hoorde. Onwillekeurig deinsde hij achteruit en vroeg verbaasd:
‘Geld halen? Hoe meent u dat?’
‘Mijn hemel! mijnheer De Grootens! u springt achteruit, alsof 't om uw leven te doen ware. Dat is de ware type van een achtbaar rentenier, die zelf niet dulden kan, dat er naar 't voorwerp zijner innige liefde gewezen wordt. De zaak is eenvoudig deze: ik verkeer voor 't oogenblik in geldverlegenheid en zou gaarne een greep, een bescheiden greepje altijd, in uw weivoorziene geldkist doen!’
‘Zool....’ was 't bedrukte antwoord.
‘'t Is een geringe leening die ik u voorstel: tweeduizend gulden, die u over twee maanden terugkrijgt.’
‘Ja...’ antwoordde De Grootens verward, ‘in andere oogenblikken zou 't mij hoogst aangenaam zijn, hoogst aangenaam, maar nu ben ik zelf door allerlei toevallige dingen zoo beperkt in mijn geldmiddelen, dat ik u niet kan helpen..... Zou uwe nicht, die.....’
‘Laten we niet van mijne nicht spreken. Bij mijn geringste alarm van geldgebrek word ik onterfd. Tot de stelregels mijner nicht behoort b.v. dat een solied persoon, die tering naar nering zet, geen geldgebrek kan hebben. Ga eens na, hoe volgens zoo'n theorie, solide Staten als Turkije, Spanje en Peru beklad worden! Belijd ik dus nicht mijne schulden, dan ben ik verloren! Maar er kan immers wel een mouw aan gepast worden door me voor een gedeelte te helpen! Dan besteed ik de som eenvoudig tusschen

{==181==} {>>pagina-aanduiding<<}

twee of drie mijner vrienden aan: leen me dan duizend of vijfhonderd gulden!’
Met het scheefste gezicht dat van Gaalderen hem ooit had zien trekken, antwoordde De Grootens:
‘'t Spijt me razend, maar ik heb juist ook voor 't oogenblik door een zonderlingen samenloop over bitter weinig te beschikken!’
‘Nu, laat me dan ronduit zeggen, dat honderd gulden me welkom zouden zijn!’
‘Hoe gaarne ook,’ zei De Grootens nauw hoorbaar, ‘hoe gaarne ook, ik.... kan... niet.....’
Nu wist van Gaalderen genoeg. De Grootens verkeerde inderdaad in groote geldverlegenheid, anders zou hij zich niet zoo bloot gegeven hebben tegenover hem. 't Kon echter mogelijk zijn, dat het slechts eene magere periode was, zooals zelfs de grootste geldmannen die ondervinden. Dat zou hij terdege onderzoeken. Voor 't oogenblik wist bij echter genoeg.
‘Nu, mijn waarde mijnheer De Grootens, je neemt me niet kwalijk, hé, dat ik je zoo lastig gevallen ben?’
‘Volstrekt niet, baron,’ antwoordde De Grootens zuchtend. ‘Misschien kan ik u binnen een of twee dagen helpen.’
‘Nu, tot weerziens dan, mijn respect aan mevrouw en aan uw beminnelijke dochter.’
Met dit luchtig afscheid drentelde van Gaalderen met zijn krakende bottines weg, zeer voldaan over zijn bezoek, dat hern zooveel aan 't licht gebracht

{==182==} {>>pagina-aanduiding<<}

had. 't Is waar, hij had ook quasi zijn eigen geldgebrek doen uitkomen, maar voor hem had dit weinig om 't lijf, want men wist hoe 't niet zijn geldkas geschapen stond. Geen leverancier van naam, die niet in zijn boek den baron van Gaalderen zag prijken, gevolgd door eene lijst, langer dan die van Leporello. Maar zijn adellijke naam en rijke familie behoedden hem voor zinken, en hij voor zich bekommerde zich dus weinig om iets, dat De Grootens allervreeslijkst folterde.
Toen van Gaalderen vertrokken was, liet hij zich op een stoel neervallen en bleef er wanhopend en ongelukkig als Job zitten. Waar bergt hij zich? Daar stort het gebouw in, dat hij kunstmatig opgetrokken en zoo lang gestut heeft.
Alles komt op eens. - Die verwenschte Anton! Zonder hem zou misschien alles een andere wending genomen hebben. 't Was een pijnlijke toestand. Hoe zou hij nu Mols helpen? Op welke wijze zou hij Karel tevreden stellen?
Nergens zag hij uitkomst. 't Hoofd suizelde hem. Hij wist geen raad, de deftige, alom geachte De Grootens.
Stil sloop hij de deur uit naar zijn schrijfkamer en amper was hij verdwenen, of Marianne stormde snel de veranda binnen. Zij had Willem's briefje verloren, en na met een kloppend hart 't vertrek van van Gaalderen en van haar pa bespied te hebben, vloog ze nu binnen.

{==183==} {>>pagina-aanduiding<<}

Zij vond het briefje nergens. Bij de canapé moest het toch gevallen zijn.
‘Als pa of ma het eens vond!’ prevelde ze angstig bij zich zelve. ‘Arme Willem, wat heb-je toch gedaan, dat je hier zoo miskend wordt.’
Daar hoorde ze plotseling voetstappen die naar de kamerdeur kwamen, en Marianne, die op haar knieën lag, om te zien of 't briefje soms onder de canapé kon geraakt zijn, schrikte zoo geweldig bij dien overval, dat ze in een oogwenk achter het zwaar damast overgordijn van het raam een schuilplaats zocht.
Het waren mijnheer en mevrouw De Grootens die gejaagd 't vertrek binnen kwamen, dat hij onmiddellijk sloot. Hij was blijkbaar zenuwachtiger en onrustiger dan zij. Wanhopend liep hij een paar malen 't vertrek op en neer, en bleef toen voor haar staan.
‘Daar is niets meer aan te doen, niemendal! We zijn reddeloos verloren. Als er ééns een berst in 't glas is, komen er spoedig meer, en weldra breekt het.....’
‘Wees toch niet zoo gejaagd, zoo zenuwachtig, Adolf. Bedenk-je nog eens goed; je hebt nog altijd middelen gevonden. Behoud je kalmte, anders is alles verloren!’
‘Middelen beramen! kalm zijn! Hoe is 't mogelijk! Ik ben ten einde raad..... Van alle kanten omsingelen ze mij......’
Er werd aan de deur geklopt, maar geen van beiden hoorde het. Nogmaals werd er getikt, maar nu harder en driftiger.

{==184==} {>>pagina-aanduiding<<}

‘Wie is daar?’ was de ongeduldige vraag van De Grootens.
‘Ikke, meneer!’
De hoofdambtenaar deed woest de deur open en vroeg den oppasser zoo bar en nijdig, wat er te doen was, dat deze den brief, dien hij in de hand hield, bijna liet vallen.
‘Meneer, kijk u eens even, hier is de aangeteekende brief, dien u me van 't postkantoor heeft laten halen. Is die hier wel terecht?’
‘Och, stoor me toch niet!’ was 't driftig antwoord. ‘Kan je dan zelf niet lezen?’
‘Ja, ziet-u meneer, ik kan wel lezen, maar mijn oogen doen me van daag zoo'n pijn, dat ik de letters niet onderscheiden kan.....’
De Grootens werd hoe langer hoe driftiger.
‘Geef maar eens hier.’ Hij wierp een blik op 't adres en las: ‘Den Heer A. De Grootens, Zevenbergen, Holland, doorgeschrapt en Den Haag in de plaats, Postmerk Chicago. Ja, die brief is voormij. Dat zelfde adres stond ook op de kennisgevingvan 't postkantoor. Ik begrijp niet van wien hij komt, maar hij moet voor mij wezen. 't Is in orde, gamaar heen.’
Toen de knecht vertrokken was, zei De Grootens, den brief openende, dat hij zich niet begrijpen kon, wie hem brieven uit Amerika zond.
Mevrouw vatte er evenmin iets van, en was daarom nog des te nieuwsgieriger naar den inhoud.
Zonder bedenken scheurde De Grootens de groote

{==185==} {>>pagina-aanduiding<<}

en dikke enveloppe open, waaruit verscheidene papieren op tafel vielen. Snel nam hij die op en zag tot zijne ontzaglijke verbazing, dat het biljetten van 1000 dollars en wissels waren.
‘Wat!’ riep hij in de grootste verwondering uit, ‘Greta - bankbiljetten! Zou mijn gelukkig gesternte me op nieuw gaan beschijnen? Vrouw! Vrouw! Begrijp-je er iets van?’
Mevrouw was nog heviger ontroerd dan hij. Amper kon ze er uitbrengen:
‘Niets, hoegenaamd niets! maar lees dan toch!’
Marianne, die zich in dien tusschentijd voortdurend achter 't gordijn had gehouden, hield de hand op haar hart, uit vreeze dat het ontstuimig kloppen haar zou verraden. Ze was in een dubbelzinnigen toestand, maar nu kon ze niet meer terug.
De Grootens zocht onder al die bankpapieren den brief en vond dien eindelijk. Toen hij den aanhef zag, werd hij doodsbleek en zei somber: ‘'t Is voor mijn broer Anton!’
‘Voor uw broer Anton!’ herhaalde mevrouw diep teleurgesteld. ‘Lees hem, Adolf, dan kunnen we beslissen hoe te handelen.’
De Grootens nam den brief en las 't volgende:

‘Zeer geachte Anton!
‘Gij zult verbaasd zijn over dezen brief. Toen ik eenige jaren geleden met al 't geld der firma heimelijk naar Amerika vertrok, en u in de grootste verlegenheid achterliet, hebt gij mij zeker voor

{==186==} {>>pagina-aanduiding<<}

den eersten schelm van 't land gehouden. Ik was ook zeer schuldig, ofschoon ik toen reeds mij ernstig voorgenomen had, alle krachten in te spannen om u vroeg of laat dat geld terug te geven. Hierin ben ik in dat tijdsverloop door een bijzonder geluk in mijne ondernemingen geslaagd. Ik haast me dus, u hierbij honderdduizend dollars te zenden, vertegenwoordigende de destijds meegenomen som met interest op interest. In de hoop dat deze handelwijze uw oordeel over mijn persoon gunstig moge wijzigen, verblijf ik
Uw zeer Dw. Dr.

J. van den Hage.’

Toen De Grootens den brief haastig en met bevende stem gelezen had, liet hij dien uit zijne hand glijden, greep hartstochtelijk met beide handen naar de bankbiljetten en fluisterde: ‘wij zijn gered!’
Marianne stak 't hoofd buiten het gordijn en was in zulk een spanning, dat zij alle voorzichtigheid vergat.
Mevrouw keek haar man ontroerd aan. ‘Wat!’ prevelde ze, ‘gered? Maar Adolf, waar denk-je aan? Wil-je je dat geld van Anton toeëigenen? Dat kan, dat mag toch niet.....’
‘Waarom niet?’ hernam hij gejaagd. ‘Wie van ons drieën, Anton, Karel of ik, heeft het op 't oogenblik 't meest noodig? - Ik. Anton is door Karel op sleeptouw genomen en heeft aan niets behoefte; ik ben de eenige, die in nood zit. Ik kan

{==187==} {>>pagina-aanduiding<<}

immers eveneens doen als de schrijver van den brief, en mij verbinden om het later terug te geven....’
‘Adolf, Adolf! dat mag niet! Laten we aan dat geld de hand niet slaan. We zitten in vreeslijken nood, 't is waar, maar dien armen Anton zijn geld te ontnemen - dat mogen we niet,... neen...!’
‘Bedaar! bedaar!’ zei hij in de hevigste ontroering. ‘'t Is maar een tijdelijke onthouding. - Het doel heiligt hier de middelen!’ - Begeerig nam hij eenige bankbiljetten in de hand. ‘Ik maak immers slechts tijdelijk gebruik van zoo'n onverwachte hulp en later geef ik Anton alles weer terug..... 't Wordt dus niets als een ongevraagde leening!’
In zijne verbeelding zag hij zijne eer gehandhaafd, kon hij aan al zijne verplichtingen voldoen, zelfs van Gaalderen te gemoet komen, en aldus zouden zijne illusiën wellicht nog verwezenlijkt worden.
‘Ja! ja!’ herhaalde mevrouw half zwichtende voor die overredende woorden, ‘eene leening, en later - zouden we alles terug geven....!’
De bankbiljetten werden nu even door de binnenglurende zon beschenen, en zagen er zoo verleidelijk uit, dat De Grootens' handen er met geweld naar toe getrokken werden.
‘Het is eene beschikking.... kom! Daar kan geen sterveling ooit -’
‘Vader!’ riep plotseling eene diep ontroerde stem uit den hoek der kamer.

{==188==} {>>pagina-aanduiding<<}

De Grootens en zijne vrouw bleven als versteend staan.
Het was alsof de bankbiljetten, de kamer en alles daarbuiten met hem in 't rond wentelden. De Grootens moest zich met beide handen aan de tafel vastklemmen om niet te vallen; mevrouw gleed op een stoel neer.
‘Marianne! gij hier!’ was alles wat hij er uitbracht.
‘Vader!’ sprak ze, ‘ik was bij toeval in uw kamer -’ Zij kon bijna niet verder gaan. ‘Ik heb... alles gehoord.... ach vader, doe dat niet.... denk aan oom Anton! Denk aan u zelven... U kunt het niet meenen.....!’
Nu die woorden er uit waren, begonnen gelukkig de tranen te vloeien, en aan de uitspraak van haar hart gehoor gevende, wierp ze zich in haar vaders armen. Daar scheen die warmte van 't rechtschapen gemoed de ijskorst van Adolf's hart allengs te ontdooien, want de ijzige, harde uitdrukking verdween allengs, en 't begeerig oog, dat steeds op de bankbiljetten gevestigd was gebleven, werd nu naar 't lieve kind getrokken, dat aan zijne borst hing.
Mevrouw had 't gelaat in hare handen verborgen, zij zat daar onbeweeglijk als 't beeld der diepe droefenis.
Eindelijk verbrak zij 't stilzwijgen. Ze stond op, greep Marianne's hand en sprak, snikkende, met afgebroken woorden:

{==189==} {>>pagina-aanduiding<<}

‘Marianne, ge hebt goed gesproken! Uw vader zou ook - zoover niet gegaan zijn..... Het was slechts de opwelling van een oogenblik, niet waar Adolf.....?’
Hij kon slechts knikken; tot spreken was hij niet in staat.
‘Neen, ge zoudt niet, hé vader?’ vroeg Marianne eindelijk, haar hoofdje tot hem opheffende.
‘Kind!’ prevelde hij, zonder haar te durven aanzien, ‘ik heb veel, veel geld noodig en daarom kwam 't in een ellendig oogenblik bij me op, maar - ik zou zoover niet gegaan zijn..... Heb-je alles gehoord, Marianne?’
‘Ja, vader, alles!’
‘Dacht-je werkelijk, dat ik me 't geld van je oom Anton zou toeëigenen?’
‘Neen, Adolf dat dacht ze niet, hé Marianne? Zij zal wel begrepen hebben dat je zoo sprak om eens te zien hoe Marianne zich houden zou!’
Marianne onderschepte den wenk niet, dien de moeder haar echtgenoot gaf. De Grootens begreep haar onmiddellijk, maar scheen den moed niet te hebben om dat thema op te vatten en uit te werken. Met onbeschrijfelijke innigheid rustte zijn blik op 't lief, onschuldig, edel kind, dat haar trouw oog tot hem ophief en zoo diep gevoeld fluisterde:
‘Vader, vader! wat een angst. Goddank! dat u niet voornemens was dat geld..... Neen, dat kon ook niet!’

{==190==} {>>pagina-aanduiding<<}

‘Kindlief!’ zei hij diep zuchtend, ‘ik zit in vreeslijken nood; ik weet niet hoe mij te bergen. Zoo dus een oogenblik de begeerte naar dat geld bij mij opgeweld is, zal dit niemand verwonderen..... Maar, lieve, zóóver!..... zou ik niet gegaan zijn......’
Hij drukte een kus op haar wang; de moeder greep Mananne's hand en fluisterde: ‘ge zijt onze beschermengel!’



{==191==} {>>pagina-aanduiding<<}

Elfde hoofdstuk.

De negenentwintigste September was daar en het portret van den kolonel, vier dagen te voren in alle stilte, tegen den avond, in het salon gebracht. Het had Felman moeite gekost, van de schilderij reeds afscheid te nemen, maar de gedachte, dat hij er later toch op terug kon komen, had hem over de bezwaren van zijn kunstenaarsgeweten doen heen stappen.
Hij verheugde zich reeds bij voorbaat in de vreugde van mevrouw van Leent. Het huwelijksgeluk van dat beminnelijk paar had iets zoo aantrekkelijks en werkte zoo betooverend op de omgeving, dat Felman er menige sombere bui als van zelf had zien verdwijnen. Dikwerf, wanneer hij een wanhopigen dag voor zijne schilderij doorgebracht en palet en penseelen in vertwijfeling weggesmeten had, was hij naar zijn ouden vriend den kolonel geloopen en had de aanblik van dat innige geluk, die echt hartelijke verhouding tus-
{==192==} {>>pagina-aanduiding<<}
schen man en vrouw hem goed gedaan en zijne sombere levensbeschouwing getemperd. Zonder dat ze ooit over hun geluk spraken, had 't gezicht van dat voor elkander onmisbare echtpaar den kunstenaar opgewekt en gesterkt.
Wat zou de kolonel wel van zijn portret zeggen?
Felman had er iets voor gegeven om daarbij tegenwoordig te zijn. Toevallig had hij sedert eenige dagen niets van hen gehoord, daar hij naar het ontdekte plaatsje was geweest, om studiën te maken en eens geheel buiten te zijn.
Hij kleedde zich dus met zorg aan en stapte reeds tegen halfeen naar de kolonelswoning om er zijne opwachting te maken.
't Verwonderde hem dat de gordijnen niet opgehaald waren. Het huis zag er zoo verlaten en somber uit, meende hij. Plotseling werd hem als 't ware iets zeer noodlottigs ingefluisterd! Maar neen, dan zou hij er toch wat van vernomen hebben? Men zou hem toch niet onkundig hebben gelaten van een of andere ramp? Waartoe ook die dwaze vermoedens. Hij trok aan de schel, maar vreemd, nog nooit had dat geluid in den gang hem zoo hol en akelig toegeschenen.
Een zonderling voorgevoel maakte zich van hem meester; er moest iets gebeurd zijn. Die bestelling van 't portret op den verjaardag van den kolonel; dat aandringen op het voltooien der beeltenis; die onrust van het teedere vrouwtje!

{==193==} {>>pagina-aanduiding<<}

Waarom opende men dan de deur niet! Het scheen hem een eeuwigheid toe. Felman kon zijn ongeduld niet langer bedwingen; hij moest en zou weten, of hier -
Eindelijk werd de deur geopend. De meid, die hem als bekende des huizes groette, zag er zoo neerslachtig uit, dat er iets gebeurd moest zijn.
‘Is de familie.... thuis?’ vroeg Felman verward.
‘De familie, meneer?’ fluisterde de oude meid, ‘de familie, ach lieve hemel! 't Arme mevrouwtje is thuis.... u is er in de laatste dagen niet geweest, 't is waar.... 't arme, arme vrouwtje!’
't Goede schepsel veegde met den rug van haar linkerhand een traan weg.
Felman's lippen begonnen te beven. De woorden bleven hem in de keel steken, die als 't ware dicht geknepen werd.
‘Is de kolonel.....?’
‘Helaas ja! meneer, verleden Woensdag. Hoor dat arme schepseltje eens snikken. Dat komt ze nooit te boven......’
Felman dacht in den grond te zinken. Hij kon er verder niets uitbrengen, maar wees naar de deur van het salon. En de oude meid zei, terwijl ze met haar voorschoot de tranen wegveegde: ‘Ja, meneer,..... daar....’
Werktuiglijk volgde hij de meid, die reeds de deur voor hem geopend had, en hij stond in de kamer.
Wat een beeld van wanhoop en zieleleed.

{==194==} {>>pagina-aanduiding<<}

Daar stond het portret van den kolonel, levensgroot, met het flinke open gezicht en de innemende trekken, in het doffe licht, dat door de gordijnen drong.
Voor een stoel, tegenover de beeltenis, lag eene zwarte gedaante neergeknield, in elkaar gedoken, als 't beeld der diepste wanhoop.
Zij keek niet op; ze hoorde of zag niet; en Felman die zich moest inspannen om zijne aandoening meester te blijven, stond beweegloos in 't vertrek. De trouwe meid sloop toen naar de knielende en zei zoo zacht mogelijk:
‘Mevrouw, daar is mijnheer Felman; kom, mevrouwtje, tracht u wat bedaard te houden......’
Plotseling rees ze op en toonde Felman haar verweend bleek gelaat. Even hief ze haar linkerhand op en wees daarmee naar het portret; toen zag ze Felman met eene uitdrukking van zulke diepe smart aan, dat de gevoelvolle kunstenaar zijn tranen niet bedwingen kon.
Zij snikte hevig; dat gaf de arme vrouw lucht en na eene korte poos wendde ze zich weer naar Felman en zei nauw hoorbaar: ‘De 29e September! Wie had dat kunnen denken!!’

Zoo zat zij den ganschen dag voor het portret, zei de meid, altijd pratende met den onvergetelijke, die haar zoo wreed en zoo plotseling ontnomen was. Eene gevatte koude, die koorts in 't hoofd ten gevolge had gehad, was de oorzaak geweest eener

{==195==} {>>pagina-aanduiding<<}

eeuwige scheiding van twee menschen, die slechts voor elkaar leefden.
Toen de arme vrouw iets bedaarder geworden was, had Felman, gevoelende dat het haar eene behoefte moest zijn over den dierbare te spreken, eene enkele vraag gedaan.
Zij zag hem met haar betraand oog zoo diep ongelukkig aan.
‘De negenentwintigste September, mijnheer Felman!’ herhaalde zij, de handen krampachtig vouwende, ‘wie had dat kunnen denken, toen ik zoo ongeduldig werd, of u 't portret wel af zou hebben.....’
‘'t Is me alles een droom, mevrouw. Ik kwam hier in de veronderstelling een feest te vinden;..... ik wist van niets;...... 't is verschrikkelijk.....’
We waren altijd zamen, mijnheer Felman, altijd. Ik had hem zoo noodig door mijn ziekelijken toestand. Hoe weinig dagen heeft hij me gezond gekend. Maar nooit één zucht, nooit één klacht, nooit.... Altijd de zelfde opgewekte stemming. Wat heeft hij me opgepast, die lieve, lieve kolonel. Nú - nu hij er niet meer is..... besef ik dat ons geluk het grootste was, toen ik me 't ergste bevond. Zijn zorg, zijn onbegrijpelijke zorg heeft me toen bewezen, hoe lief hij me had, toen hij me 't leven zoo heerlijk en dierbaar maakte....’
Het was hartverscheurend, die nieuwe uitbarsting van droefenis te zien. Doch Felman deed op nieuw eene vraag, die haar tot spreken drong. En dat deed goed.

{==196==} {>>pagina-aanduiding<<}

Ja, nu en dan was de kolonel helder geweest, maar slechts bij tusschenpoozen. In een van die heldere oogenblikken was er plotseling een vurig verlangen bij haar ontstaan dat hij nog eenmaal 't horloge, dat in de porte-montre hing, zou opwinden. 't Was een laf, kinderachtig, onverklaarbaar verlangen, dat erkende ze, maar ze wenschte, dat hij 't nogmaals met zijne hand zou aanraken. Misschien ook wel, omdat haar dit ten bewijze zou strekken dat hij niet zoo erg ziek was? Och neen, zij voelde, dat hij 't horloge voor 't laatst in de hand zou nemen. Toen de goede kolonel het had gedaan, had ze het stil uit zijne hand genomen en neergelegd; nog klonken haar de afgebroken woorden van den dierbare in de ooren: ‘kind, kind, kan-je dat nog niet!’
Treffend waren ze, die ongekunstelde verhalen. De arme weeuw deden ze goed, en Felman, die van den onverwachten schok nog niet bekomen was, liet aan zijn tranen den vrijen loop. Dat was de waarachtige, heerlijke huwelijksliefde! Hoe helder kwamen hem nu de woorden van den kolonel voor den geest, waarvan deze zich eens bediend had, om Felman zijn echtelijk geluk te beschrijven. ‘Er zijn huizen,’ had hij gezegd, ‘waar men eens per week een flink gastmaal aanrecht en zich de overige zes dagen met kliekjes behelpt. Eene gewone tafel heeft echter ook hare waarde, en de dagelijksche disch van het hart is een lieve, minnenswaardige gezellin, die men niet meer ontberen kan, die men teer en trouw

{==197==} {>>pagina-aanduiding<<}

aanhangt en waarmee het u eene behoefte is samen te zijn.’ Zoo had de kolonel 't huwelijk verstaan, en aldus had hij zijn vrouw het leven zoo gelukkig en heerlijk gemaakt, dat zij, de hulpbehoevende, die nooit op zich zelve had leeren staan, zich nu onbeschrijfelijk verlaten gevoelde.
‘Dat is de eerste smart, die je me aandeedt!’ prevelde ze met een blik vol innige liefde naar 't portret, dat haar altijd met dien zelfden oprechten blik bleef aanstaren.
Beklagen deed Felman haar niet, - hij besefte, dat daarvan geen sprake kon zijn, - maar hij prees den braven edelen kolonel en vertelde enkele voorvallen uit zijn leven, die 't karakter van den dierbare eer aandeden. En zij staarde voor zich, knikte, alsof ze hare ingenomenheid er mee te kennen wilde geven en wierp dan weer een langen blik op de beeltenis voor haar.
‘Toen ik voelde, dat hij ging... sterven, heb ik den trouwring van zijn vinger genomen en aan den mijnen gestoken....’ En hare hand, waaraan die ring zich bevond, werd aan den mond gebracht.
Die beeltenis daar, zoo sprekend gelijkend, dat de meid er van geschrikt was, bleef nu haar groote troost. Zij kon er Felman niet dankbaar genoeg voor wezen, dat zijn talent haar dit verschaft had.
Lang bleef de kunstenaar bij deze vrouw, wier levensgeluk voor goed vernietigd was - teer klimop van den forschen eik gescheurd die door een storm

{==198==} {>>pagina-aanduiding<<}

plotseling geveld was. Eindelijk stond hij op, drukte haar stilzwijgend de hand en beloofde spoedig weer te komen. De oude meid in den gang schudde treurig 't hoofd en zei tot Felman:
‘Ach, mijnheer, 't is zoo schrikkelijk subiet; ik heb zoo met 't schepseltje te doen. Ze zal 't niet te boven komen. Maar dat portret is 'r een troost, een ware troost.’
Felman verliet diep ontroerd het huis. Hij had geen oog voor hetgeen er rondom hem gebeurde; hij zag niets als de verlaten vrouw voor het portret van haar veelbeminden man. Maar in al die duisternis en smart kwam zijne kunst als eene glanzende ster te voorschijn. Had hij als kunstenaar geen vrede gehad met het portret, nu was het toch de troost en eenige toevlucht der arme vrouw. Daar was hij dankbaar voor, en in die melancholieke stemming stapte hij haastig voort, om zoo spoedig mogelijk thuis te komen. Maar in de drukke straten kan men gerust zeggen dat de mensch wikt en het publiek beschikt.
Wanneer men, om den weg af te snijden, tegen drie of vier uur zich in Veenestraat of Spuistraat vertoont, waar dan de elegante wereld bij voorkeur langs de magazijnen drentelt, loopt men allicht gevaar, door dezen of genen bekende in zijn vaart te worden gestuit. Dit gebeurde ook Felman. ‘Hé, Felman, je maakt een sneltrein beschaamd!’ werd hem door een keurig gekleeden, langen heer toegeroepen, die hem tegelijkertijd staande hield.

{==199==} {>>pagina-aanduiding<<}

‘Tijd is geld, Merkel!’ was 't korte antwoord van Felman, die zich blijkbaar van den zwierigen heer wilde los maken. Deze hoorde inderdaad in de Veenestraat in dit uur thuis, zoo onberispelijk was hij van 't hoofd tot de voeten een nauwkeurige afspiegeling van het jongste nummer uit het Journal des tailleurs. Van zijn zwarten omgekrulden knevel tot zijn laarzen glom en blonk alles, zonder éénige plooi of stofje, zoodat het den schijn had, alsof zoo iemand daareven kant en klaar uit een of ander magazijn was afgeleverd.
Merkel was ook schilder. Hij twijfelde echter niet het allerminst aan zijn talent, maar had, om ook in dit opzicht het publiek op autoriteitsgeloof zijn kunst te doen waardeeren, tot de reclame zijn toevlucht genomen. Telkens, bij elke gelegenheid, kwam zijn naam in de bladen. Nu eens had ‘onze verdienstelijke kunstenaar’ eene teekening aan eene Koninklijke Hoogheid verkocht, dan weder was men in de gelegenheid geweest eene fraaie schilderij van ‘den welbekenden kunstschilder’ te bezichtigen, en zoo was 't publiek allengs aan dien naam zoo gewend geraakt, dat men hem ‘populair’ waande. Felman kende Merkel's waarde, en ofschoon hij innig besefte, dat ieder kleermaker het pronkmodel zijner creatie moest bewonderen, had hij met die wandelende reclame liever niet te doen; vooral in dit oogenblik niet, nu hij in zulk eene sombere stemming verkeerde.

{==200==} {>>pagina-aanduiding<<}

‘Heb-je 't al gehoord?’ vroeg Merkel hem met aandrang, ‘van der Sande, die overal schilderijen en teekeningen heeft afgehaald, verkoopt zijn geheele verzameling!’
Dat trof Felman toch. ‘Wat!’ vroeg hij hem schielijk, ‘mijnheer van der Sande, die zoo met de kunst dweept, en ons voor een spotprijs onze schilderijen afbedelt? 't Kan niet waar zijn!’
‘De volle waarheid, mijnheer! Zie de aanplakbiljetten maar, en lees de couranten, waar de verkooping in aangekondigd wordt. Zoo heeft die suikerzoete meneer ons allen bij den neus gehad. Met bedelen en onder allerlei vernuftig uitgedachte voorwendsels heeft hij van lieverlede tal van schilderijen voor de helft van den gewonen verkoopprijs op 't atelier gekocht. Nu meent hij zijn kans schoon te zien, en is onbeschaamd genoeg zijne verzameling publiek te doen verkoopen.... om 200 procent te verdienen.’
‘Dat is weer eene nieuwe zij van de kunstliefde,’ was 't antwoord van Felman, die de handelwijze schandelijk vond.
‘Er zijn vijf schilderijen van u onder,’ voegde Merkel er bij.
‘We zijn in den val geloopen,’ zei Felman, terwijl hij zijn collega de hand aanbood. Deze had niet op zulk eene lijdelijke opvatting der zaak gerekend, keek hem verwonderd aan en nam met een vriendelijken groet afscheid.

{==201==} {>>pagina-aanduiding<<}

Dien zelfden avond nog kon men in de couranten lezen, dat de verzameling van den heer van der Sande verkocht werd, ‘waaronder zich o. a. drie schilderijen van onzen verdienstelijken Merkel be vonden.’
Felman stapte bedrukt naar huis, en zóó was zijn geheele ziel vervuld van 't ontzaglijk ongeluk hetwelk mevrouw van Leent getroffen had, dat hij aan de schandelijke handeling van den aftroggelenden van der Sande geen oogenblik meer dacht.



{==202==} {>>pagina-aanduiding<<}

Twaalfde hoofdstuk.

Den zelfden morgen, waarop Felman de verpletterende tijding had vernomen, was mijnheer De Grootens reeds voor elf uur verrast geworden door bakker Mols met twee andere heeren, die volstrekt den secretaris-generaal wenschten te spreken.
De Grootens had zijn vrouw aangezien en toen den oppasser toegesnauwd dat hij immers voor niemand thuis was.
‘Ja, ziet-u,’ zei de knecht bedremmeld, ‘ik heb gezeid dat u me gezeid hadt, dat u voor niemand thuis was, maar toen zei een van de heeren dat zij toch wel iemand waren.’
Daar was dus niets meer aan te doen. De heeren moesten maar binnen komen.
Mols stapte plechtig met zijn twee mede-regenten de kamer binnen. Hij groette beleefd, maar heel droogjes. De Grootens trachtte vooral met zijne deftigheid te woekeren en verzocht de heeren plaats te

{==203==} {>>pagina-aanduiding<<}

nemen. Mols zou natuurlijk de woordvoerder zijn, maar of hij er tegen opzag, dan wel of hij geene geschikte inleiding kon vinden - zijne hand streek maar voortdurend over den zijden hoed, zonder dat hij begon. Eindelijk kwam 'ter uit:
‘Mijnheer De Grootens, 't zal overbodig zijn u de reden onzer komst mede te deelen. De regenten hebben in Wee vergaderingen te vergeefs op uwe tegenwoordigheid gewacht; wij vonden 't nu maar het beste tot u te komen, en u aldus de afrekening gemakkelijk te maken......’
‘Zeker, de afrekening gemakkelijk te maken,’ herhaalde een der regenten binnensmonds.
De Grootens knikte droogjes. ‘Uitmuntend!’ antwoordde hij, ‘uitmuntend! Maar we kunnen dat toch hier niet doen. We zijn immers niet voltallig?’
‘De drie afwezigen hebben volmacht gegeven,’ antwoordde Mols onmiddellijk; ‘dat is dus volkomen in orde.’
‘O zoo, dan is die zwarigheid opgeheven,’ hernam De Grootens, spijtig op zijn lippen bijtende. ‘Ja, wacht, dan zal ik mijn brandkas maar eens open maken. Hij tastte in zijn linker- daarop in zijn rechter zak; zocht vervolgens in zijn borstzak en toen in de kamer. ‘Waar is mijn sleutel? zou ik dien verloren hebben?..... Ja waarlijk, ik schijn hem kwijt te zijn...... Wat nu te doen? Zou ik de heeren nog een uitstel van 24 uren mogen verzoeken -’

{==204==} {>>pagina-aanduiding<<}

‘Onnoodig, mijnheer,’ was 't beslist antwoord van Mols, ‘ik heb me tegen alle hinderpalen gewapend. Een onzer regenten is smid en deze heeft zijn keizer meegebracht.’
‘Juist,’ herhaalde de buurman, ‘die heeft zijn keizer meegebracht.’
‘Gelukkig!’ speelde De Grootens vrij natuurlijk zijne vreugde over dit voorzien geval. ‘Dan kunnen we dadelijk de zaak afdoen. - Maar wacht eens, ik geloof dat ik ginds den sleutel op mijn lessenaar zie liggen.’
‘Dat zou al bijzonder getroffen zijn,’ zei Mols, terwijl hij zijn buurman een oogje knipte.
Inderdaad was De Grootens zoo bijzonder gelukkig zijn sleutel daar te vinden. Hij ging er mee naar de brandkast, opende die en haalde er een pak papieren uit, dat hij op de tafel lei.
‘Hier zijn de verlangde stukken. Alles is hier bij elkaar, behalve - het legaat, dat ik..... dat ik -’
‘Maar, mijnheer,’ riep Mols luide en zeer driftig, ‘dat wordt nu toch al te dwaas! We zijn geen kinderen! We komen hier om u ernstig te vragen, ons 't legaat te geven dat u ten behoeve van het weeshuis is ter hand gesteld. We wenschen met geen kluitje in 't riet gestuurd te worden.’
‘Zeker niet,’ herhaalde de echo, ‘met geen kluitje in 't riet!’
‘Bedaart, mijne heeren, bedaart’ hernam De Grootens, die zich zelven nu weer volkomen meester was,

{==205==} {>>pagina-aanduiding<<}

‘ik heb het legaat bij den bankier gedeponeerd en zal het u van avond nog bezorgen.’
‘Daar geloof ik geen woord van!’ liet Mols zich woedend ontvallen.
‘Neen, geen woord!’
‘Mijne heeren, u wordt beleedigend!’ zei De Grootens met veel drukte.
‘Dat is u al lang, mijnheer, door ons als kinderen te behandelen. Voor wie houdt u ons? En ik herhaal het, mijnheer De Grootens, ik geloof geen woord van het hetgeen u ons zegt. Nogtans zal ik drie uur geduld oefenen. Wie is uw bankier?’
‘Een solied man!’ was 't scherp antwoord.
‘Met insolide klanten,’ liet Mols er driftig op volgen.
‘Ja zeker, met insolide klanten!’
Nu bleef De Grootens zijne woede inderdaad amper meester.
‘Mijnheer Mols en mijnheer de echo!’ zei hij bevend van drift, ‘over drie uur zult ge me hier vinden met het geld. Bespaar me tot dien tijd uw gezelschap en uwe aanmerkingen.’
‘Dat uitstel geven we u, maar ook geen minuut langer!’
Zonder groeten verliet het drietal de kamer, en toen ze de deur achter zich dicht getrokken hadden, liet zich De Grootens uitgeput op een stoel neervallen. Er was voor hem geene uitkomst meer. Er bleef hem niets over dan een einde aan al die ellende te maken.



{==206==} {>>pagina-aanduiding<<}

Dertiende hoofdstuk.

Wellicht een uur na dat hachelijk bezoek had men in eene bovenkamer van het hotei de Bellevue, op den koekamp uitzicht gevende, een geheel ander tooneel kunnen zien.
Op een tafel voor 't raam, lagen bankbiljetten en wissels zoo achteloos en zoo talrijk dooreen, alsof het aandeelen in de Caribou-mijn waren, die men even goed voor papillotten als iets anders gebruiken kan. Een bleek en mager heer zat op beide ellebogen steunende, naar die revue te kijken, en een glimlach die nu en dan op zijn gezicht speelde, verried zijn blijde stemming.
Een ander heer, lang en tanig, met een sterk dampende manilla in den mond, wierp beurtelings een blik op 't geld en op den droomer. Deze zag op en zei half luide:
‘Wie had dat gisteren gedacht, hé, dat ik zoo op eenmaal rijk zou wezen! Ik kan 't me nog niet begrijpen.’

{==207==} {>>pagina-aanduiding<<}

‘Zeg liever’ hernam deze norsch, dat je niet begrijpen kan, hoe je dat geld zoo gemakkelijk weer kwijt raakt, ja! Maar 't is 't oude liedje: zoo gewonnen, zoo geronnen! Gloeiende kolen op je beleedigers hoofd strooien, schijnt wel een vermakelijk tijdverdrijf te zijn, dat je daar zoo dadelijk toe wil overgaan, hé! - Grappen, hoor! Daar heb ik mijn menschen voor! Dolf verdient zoo'n edelmoedigheid niet. En eindelijk sticht je er kwaad mee; want zoo'n mildheid is niet veel meer dan een prijs van aanmoediging tot oplichterij. - Ik heb amper medelijden met hem. De rechtbank straft met 3 maanden cellulaire gevangenis den armen drommel die een schraal gevulde beurs niet heeft laten liggen; die om zijn honger te stillen een tarwebrood of een handvol aardappelen weggenomen heeft; en tegen zulke zwendelarij, zulke oplichterij in zwarten rok is de wet òf onmachtig òf de uitvoerders houden met voordacht de hand voor 't gezicht. - 't Is schande!
‘Aan zoo iemand nu, al is hij ook tienmaal uw broer, die zijn gansche leven heeft doorgebracht met anderen op te lichten, uw fortuin bijna geheel op te offeren; zoo'n persoon, die, toen je in behoeftige omstandigheden waart, je verloochende en van zijn deftige woning zocht te verwijderen - zoo iemand uit den nood te helpen: ik raad je het ten stelligste af, hé!’
Anton had bij deze lange beschuldiging herhaaldelijk zijn ongeduld te kennen gegeven.

{==208==} {>>pagina-aanduiding<<}

‘Zijt ge uitgeraasd, dan zal ik u antwoorden. Ik zal 't geld niet geven of leenen ter wille van Dolf maar van zijn kind. Marianne is een beminnelijk meisje, dat niets van haar vader en zeer weinig van haar moeder heeft. Hoe zoo'n geurend roosje op dien Siberischen grond geteeld is, begrijp ik niet. Trouwens, het onderzoek van dat wonder laat ik aan anderen over. - Marianne heeft me van 't eerste oogenblik dat ik haar ontmoet heb, steeds hartelijk en lief behandeld. Toen ik voor het eerst een voet over Dolf's drempel zette, dacht ik dat onze schoonzuster met een legaat van Cresus begiftigd was geworden, zoo weelderig zag alles er uit. Toevallig bespeurden we toen in een onderhoud met meneer Mols, dat de familie boven een vulkaan leefde. En wat Marianne ons daar straks verteld heeft, is verschrikkelijk. 't Arme kind zou er nog niets van uitgelaten hebben, indien we haar niet zoo langs omwegen uitgevraagd hadden. Met al zijn deftigheid, hoogen toon en schijnbaren rijkdom, zit hij in den grootsten brand. Zal ik, nu zoo plotseling rijk geworden, en die van al dat geld zoo bitter weinig noodig heb, hem niet daaruit redden ter wille van dat lieve kind?’
De oudgast haalde de schouders op en zei: ‘je moet weten wat je doet, 't is kolossaal mooi, maar ik deed het niet.’
De broers kleedden zich aan, Anton stak al 't geld bij zich; zij verlieten 't hôtel, en hielden zich bij een bankier op om een kwartier daarna bij De Grootens

{==209==} {>>pagina-aanduiding<<}

aan te bellen, waar zij in het salon Marianne vonden. Deze kwam hen hartelijk te gemoet en zei dat ze hen beiden niet verwacht had.
‘Niet?’ was Karel's antwoord, ‘we komen als menschen die hun wereld kennen, ons digestie-bezoek brengen, hé!’
Anton gaf hem een wenk om nu ten minste geen luchtige taal te spreken. Hij greep Marianne's hand en zei gemoedelijk:
‘Hoor eens, kindlief, je hebt ons verteld dat je vader in groote geldverlegenheid zit. Toen hij dus in vergissing den voor mij bestemden brief opende, en daarin die wichtige som vond, moet hij in een echten Tantalus-toestand verkeerd hebben! Uw vader heeft dus geld, veel geld noodig - en gij?’
Marianne zag hem verwonderd aan en zei oprecht: ‘Vader, ja, heeft veel geld noodig, geloof ik, maar ik, oom? ik heb niets noodig....’
Oom Karel hief dreigend zijn vinger omhoog en vroeg plagend of de kleine Amor haar dan niet getroffen had en zij niet zou willen dat haar ouders toestemming gaven?
't Lieve kind knikte met hare geheele ziel ja, maar met tranen in de oogen bekende Marianne, dat ze daaraan wanhoopte, daar pa zoo sterk aan stand hechtte, dat er van eene verbintenis met Willem wel niets komen zou.
‘Wat, stand!’ riep Anton driftig uit. ‘Dat de een boven den anderen staat door beschaving, geboorte,

{==210==} {>>pagina-aanduiding<<}

fortuin of kennis, spreekt van zelf. Zonder die opklimming - geen eerzucht, geen prikkel om tot hooger te geraken. Maar laten we toch die maatschappelijke voetangels- en klemmen-bordjes opruimen! Weg met dat ellendige hekkenstelsel. We leeren elkaar door die verwenschte afscheiding nooit kennen!’
‘Maak-je toch niet boos, Anton,’ zei Karel op sarcastischen toon. ‘Driftige buien zijn nadeelig voor de zenuwen. Ik doe 't nooit. Daar heb ik mijn menschen voor....’
Marianne zag door Anton's woorden weer een lichtstraaltje flonkeren en vroeg met aandrang:
‘Zou u wezenlijk denken, oom, dat pa en ma te bewegen waren om dat nog eenmaal goed te keuren?....’
‘Ik zal er ten minste alles voor beproeven, kindlief!’ In de handen klappende van vreugde, vloog het mooie kind naar haar oom en riep blijde uit: ‘Och, oom, hoe lief, hoe allerliefst van u. Och, dat is heerlijk. Als u wist, wat een edele, beste jongen die Willem is, hoe opofferend, hoe schrander en aardig hij is.....’
Beide ooms lachten hartelijk. ‘Ja, ja!’ zei Karel, ‘daar twijfelen we geen oogenblik aan...... 't is natuurlijk een ideaal! Kom, nichtjelief, ga nu je pa en ma eens verzoeken, ons een oogenblikje van hun kostbaren tijd te geven, hé, want we hebben, of althans ik heb niet veel tijd; ik moet meteen nog even naar Berlijn.’

{==211==} {>>pagina-aanduiding<<}

‘Heel graag, oom, heel graag!’
‘En blijf-jij dan weg, hoor,’ blies oom Anton haar in 't oor, ‘want je begrijpt dat er heel wat verhandeld zal worden.’
Marianne verzekerde, dat ze met een bevend hart op haar kamertje zou wachten. 't Argelooze duifje begreep den omvang van haar ouders ellendigen toestand niet, en 't zonneschijntje, dat oom Anton in al die duisternis getooverd had, verblindde haar geheel.
Een oogenblik later trad het echtpaar De Grootens binnen. Hij zag er bleek en terneergeslagen uit; op haar gezicht stonden de sporen van verdriet en kommer duidelijk gegrift. In hetzelfde salon, waar hij Anton zoo hardvochtig weggedrongen had, stond De Grootens nu met gebogen hoofd voor dien zelfden broer.
‘Adolf,’ sprak Anton ernstig, ‘ik kom je bedanken voor de toezending van den kostbaren brief, dien je uit vergissing geopend hebt. Daaruit is u gebleken, dat ik van een behoeftig man een vrij welgesteld burger geworden ben.....’
Karel stond ongeduldig met het hoofd heen en weer te schudden en zei driftig:
‘Kom ter zake, Anton, anders mis ik den sneltrein......’
‘Ga dan maar met een volgenden,’ was 't eenigszins geraakt antwoord, ‘want anders struikel ik over mijn woorden. - Kortom, ik heb fortuin, terwijl het uwe plotseling verdwenen is -’

{==212==} {>>pagina-aanduiding<<}

‘Onjuist, hé!’ zette Karel er onmiddellijk achter, ‘de leegte van Dolfs geldkist is plotseling voor den dag gekomen, kassian. That is the question!’
Nu was 't Anton's beurt om ongeduldig te worden, en knorrig voegde hij dan ook zijn broer toe:
‘Ga dan liever met den eersten sneltrein, als je plan hebt me telkens in de rede te vallen.’
De Grootens had 't hoofd intusschen nog dieper gebogen en sprak op een toon, zoo onderworpen als men van hem niet licht vermoed zou hebben: ‘Dus je kent onzen ellendigen toestand, Anton.....’
Anton zei dat hij dien niet in zijn geheelen omvang kende, maar dat zij toch genoeg wisten om te beseffen dat hij in groote geldverlegenheid verkeerde, die voor De Grootens de ergste gevolgen kon hebben.
‘Ja,’ stemde mevrouw zuchtend toe, ‘dat is inderdaad waar. Van alle kanten worden we in 't nauw gebracht. 't Is alsof iedereen heeft saamgespannen om ons te doen vallen. En wanneer allen u op het zelfde oogenblik hun krediet onthouden en een ieder tegelijkertijd het geleende geld terugeischt, dan gaat het u als 't overstroomde land, waar men aan den eenen kant den dijk stopt, om aan de andere zij 't water met des te grooter kracht over den dam te zien stroomen.’
‘Met uw welnemen, schoonzuster,’ zei Karel haastig, ‘'t krediet is een goudmijn voor een handelaar, maar vergif voor een ambtenaar zonder geld.... Als ik meer tijd had, zou ik -’

{==213==} {>>pagina-aanduiding<<}

‘Dat doet hier niets ter zake,’ ging Anton kalm voort. ‘De toestand is zóó, en in plaats van er over te twisten hoe men daartoe gekomen is, zou 't practischer wezen, op middelen bedacht te zijn om er uit te komen.’
De tranen kwamen De Grootens in de oogen. De gloeiende kolen brandden hem op 't hoofd. Aangedaan, zonder de oogen te durven opheffen, bedankte hij Anton voor de goede woorden, die hij zoo weinig verdiende.
‘Ik schaam me nu nog meer,’ mompelde hij, ‘dat ik je zoo behandeld heb!’
‘Daar geen woord meer over. Geef me liever het bedrag van je schulden op, dan kunnen we zien of er kans is om -’
‘Het bedrag onzer schulden!’ zuchtte mevrouw.
‘Of’ vroeg Karel, ‘heb-je 't op 't goed geheugen van je schuldeischers aan laten komen, want als men zooveel aan 't hoofd heeft als u en je man dan heeft men daar zijn menschen voor!’
Met groote moeite kon De Grootens zich bedwingen. Nogtans hier moest hij alles terzijde laten.
‘Karel,’ drong hij bij zijn broer aan, ‘zet ons toch niet op zoo'n pijnbank. Geloof me, we boeten zwaar. Ik zit er vreeslijk diep onder. - Het dringendste is de schuld van bakker Mols. Ik had 't bedrag van een legaat in bewaring voor het weeshuis..... en dat is ongelukkigerwijze.... door de handen gegleden...’

{==214==} {>>pagina-aanduiding<<}

‘Hoeveel?’
‘Vijfduizend gulden.’
Anton haalde een zakboekje voor den dag en schreef dat op.
‘Ja, en verder?’
‘De schuld aan Karel,’ zei mevrouw.
‘Genoteerd: acht duizend vijf honderd gulden. En verder?’
‘Huisschulden.....’ Hier bleef De Grootens met de hand voor de oogen nadenken.
‘Zeg maar een globale som,’ moedigde Anton aan.
‘Met of zonder de manufactuur-magazijnen en modemaaksters?’ vroeg mevrouw naïef.
‘Mij dunkt met.’
‘Zou dan tienduizend te veel zijn?’ vroeg ze.
Half boos, half vroolijk antwoordde Karel:
‘Te véél niet, maar 't is een heel lief sommetje’
‘Nog meer?’ vroeg Anton kalm.
‘Nog een paar schuldbekentenissen,’ kwam er aarzelend bij De Grootens uit.
‘Maar je hebt de heele stad willen bevoordeelen, geloof ik’ mompelde Karel.
Zonder zich aan die opmerkingen te storen, vroeg Anton op denzelfden kalmen toon:
‘Van?’
‘Ja,’ hernam De Grootens verlegen, ‘die schat ik op twaalf à veertienduizend bijeen.’
Er was een oogenblik stilte. Anton was verdiept in zijn boekje. De anderen zaten zwijgend voor

{==215==} {>>pagina-aanduiding<<}

zich heen te zien. Eindelijk keek Anton op en zei:
‘Laten we alles bij elkaar op 45000 gulden schatten. Ik ben bereid u die te leenen voor onbepaalden tijd, zonder interest -’
De Grootens vloog naar hem toe, en mevrouw trof die tijding zoodanig, dat ze de handen op 't hart hield om 't onstuimig kloppen te beletten.
‘Hoe is 't mogelijk!’ riep De Grootens hartstochtelijk. ‘Je vergeldt kwaad met goed. Edele broer!’
‘Hoe zullen we dat ooit kunnen vergelden’ zei mevrouw uit den grond haars harten.
Anton bleef even kalm onder al die hartstochtelijke uitroepen en zei, hunne warme betuigingen afwijzende:
‘O, dat zal onmiddellijk kunnen geschieden.’
‘Onmiddellijk?’ was de ongeloovige vraag.
‘Ja, onmiddellijk, want ge hebt mijne voorwaarden nog niet gehoord.’ - Man en vrouw zagen hem verbaasd aan.
‘Indien ik u terstond 45000 gulden voorschiet,’ ging Anton langzaam en zeker voort, ‘zoo is daaraan de voorwaarde verbonden dat, wanneer u Marianne's hand door den zoon van bakker Mols gevraagd wordt, gij dit zult toestaan.’ - Hij wachtte even om de uitwerking te zien, die zijn woorden op het echtpaar maakten.
‘Willem Mols is, naar ons beider deugdelijke informatiën, een flink knap jongman, die met de door hem opgerichte katoendrukkerij een tak van nijverheid zoekt op te heffen, welke in deze pro-
{==216==} {>>pagina-aanduiding<<}
vincie sluimert Zijn vader is een man die zich zelven gevormd heeft tot hetgeen hij is. Een verwantschap dus, waarop gij beiden zeker trotsch zult wezen...’
Mevrouw sloeg hare handen van verontwaardiging in elkaar. ‘Maar, Anton!’ riep ze hartstochtelijk uit, ‘amper herken ik je hierin! Eerst wil-je ons zoo nobel en onbaatzuchtig uit den nood redden, gij, dien we zoo hardvochtig ontvingen, en nu verbind-je er die onmogelijke voorwaarde aan.’
De Grootens was plotseling een heel ander man geworden. Alles geraakte bij hem in opstand.
‘Hoe kan-je verlangen, Anton,’ sprak hij zoo overredend mogelijk, ‘als ge Marianne ten minste oprecht lief hebt, dat zij zich zal mésallieeren met een bakkerszoon die in katoentjes doet..... zij, de dochter van een hoofdambtenaar. We gaan hier met de eerste familiën om, en zullen we al die betrekkingen, uitsluitend aangeknoopt om Marianne in de beste kringen binnen te leiden - zullen we die allen opofferen, en ons daarenboven nog belachelijk maken door een bakkersjongen als schoonzoon aan te nemen. Anton, Anton, hoe kan-je zoo iets verlangen?’
Nu kon Karel zich niet langer bedwingen en zei op beslisten toon, dat, naar zijne meening, een ouder voor het geluk van zijn kind geen offer te groot is. Daarbij was hem die ontzaglijke afstand tusschen een ingenieur-fabrikant en een hoofdambtenaar ook niet heel duidelijk.

{==217==} {>>pagina-aanduiding<<}

‘Een fabrikant,’ sprak hij met warmte, ‘is veel meer een man van hoofd en actie dan een ambtenaar, die naar vaste regels en tallooze bepalingen werkt, hé. Een ambtenaar is een slaaf der routine; een fabrikant moet altijd vooruit en naar iets beters zoeken; een ambtenaar waagt nooit iets; een fabrikant altijd. Dat de vader van dien meneer Mols bakkersknecht geweest is, moet je, dunkt me, een waarborg zijn, dat geestkracht en talent hun in 't bloed zitten, hé!’
De Grootens schudde 't hoofd, alsof het hem onmogelijk was, zich met zulk eene dwaze redeneering te kunnen vereenigen. Zijne vrouw zag hem diep geërgerd aan. Na dien uitval van Karel, kon ze zich niet langer bedwingen en voegde Anton en Karel driftig toe:
‘Hoe kan je zoo praten! Daarvoor hebben De Grootens en ik het te ver gebracht! Weten de broers wel, dat daarenboven een heel voornaam heer ons vrij duidelijk te kennen heeft gegeven, dat hij doodelijk van Marianne is en ons spoedig officieel om hare hand zal vragen?’
Nu begon Anton zijne bedaardheid eindelijk te verliezen en zei op scherpen toon:
‘Dat zou ik alleraangenaamst voor dien voornamen heer vinden, maar hoe denkt de voornaamste belanghebbende er over?’
‘Wat kunnen meisjes van amper achttien jaar daarover te beslissen hebben?’ vroeg De Grootens

{==218==} {>>pagina-aanduiding<<}

uit de hoogte. ‘Een hart van was, dat men kneden tan naar verkiezing.’
‘Neen, menschen,’ riep Karel, ‘jelui beheert Marianne's hart al even slecht als je 't haar toekomstige uitzet doet! Kassian!’
Anton's kalmte van gemoed was geheel geweken en op beslissenden toon kwam er bij hem uit:
‘Kort en goed, ik wil het niet anders: jelui hebt dus te kiezen of te deelen: de 45000 gulden voor uwe toestemming tot Marianne's verbintenis met Willem Mols - of niets! Nu maar gauw beslist!’
‘Maar..... dat is 't mes op de keel!’ riep De Grootens in den hevigsten tweestrijd uit. ‘Mag ik dan de toekomst van mijn kind.... het geluk van dien adellijken heer -’
‘Dat wil, in goed Hollandsch vertaald, zeggen,’ riep Karel sarcastisch, ‘de ijdelheid van mijne vrouw en mij en den speculatie-geest van dien baron - panier percé.....’
‘Onwaar!’ viel mevrouw uit.
‘Dat zal men u bewijzen zoo ge wilt,’ was 't kloek wederantwoord van Karel.
‘In elk geval,’ hernam nu De Grootens fier en op zijn oude aanmatigende wijze, ‘laat ik me niemand opdringen; ik ben de vader van Marianne en wensch me geen wetten te doen stellen.’
‘Adolf! Adolf!’ riep Anton innig verontwaardigd, ‘hoe kan-je zoo praten! We zullen er geen woord meer over redeneeren -’

{==219==} {>>pagina-aanduiding<<}

Verder kon hij niet voortgaan, want ofschoon de oppasser blijkbaar de menschen had tegengehouden, werd de deur van 't vertrek vrij onzacht opengeworpen, en stapte Mols stout binnen. De Grootens en zijne vrouw, die door al die opvolgende tooneelen en verschillende aandoeningen niet dachten aan Mols, werden doodsbleek, toen zij de vastberaden houding van den kleinen man zagen.
‘Vergeef me, mevrouw en mijne heeren,’ sprak hij op kalmen toon, ‘dat ik onaangediend binnen kom. Maar er is hier geen tijd te verliezen. U is hier onder uwe familie, mijnheer De Grootens, dus behoef ik geen plichtplegingen te maken. Die drie uren zijn verstreken en mijn geduld insgelijks. Mag ik weten, of u genegen is, mij het legaat over te dragen?’
Het pistool werd De Grootens aldus op de borst gezet en in zijne verwarring verzocht hij Mols om te gaan zitten en mompelde iets van: ‘ja, meneer Mols ik..... ik.....’
‘Robert tusschen Alice en Bertram!’ fluisterde Karel in Anton's oor.
‘Mijnheer Mols,’ zei nu mevrouw, die zich beter wist te bedwingen, ‘om u de waarheid te zeggen, we hielden juist een familieraad.... en... we hadden zoo gaarne dat u morgen -’
‘Nog eens kwam hooren,’ ging Mols steeds driftiger wordende voort, ‘om dan te vernemen, wanneer ik nog eens verschijnen zou, om vervolgens op nieuw

{==220==} {>>pagina-aanduiding<<}

uitgesteld te worden. Dank-je, mevrouw, nu moet de zaak afgedaan zijn!’
Er moest een besluit genomen worden, dat besefte De Grootens. Hij gaf zijne vrouw en Anton een wenk en zei op bevenden toon tot Mols:
‘U veroorlooft me, niet waar, dat mijn vrouw en ik een gewichtige zaak, waarover we juist met mijn broer spraken en die geen uitstel gedoogt, even afdoen?’
‘Och ja, ga uw gang!’ antwoordde Mols, de schouders ophalende.
De Grootens verliet toen met zijne vrouw en Anton het vertrek en Karel vertelde nu aan bakker Mols dat hij met bijzonder genoegen kennis had gemaakt met zijn zoon, ‘een jongen die in Indië gauw zijn fortuin maken zou, ja!’ Dat klonk den ouden heer Mols alleraangenaamst in de ooren, want gepaste en verdiende lof van een kind klinkt een ouder verwonderlijk zoet.
‘Een aertje naar zijn vaertje, hé?’ zei Karel lachend.
Mols boog goedhartig en bekende dat dit curaçao was na al dien alsem.
‘Jammer,’ ging Karel voort, ‘dat de jongen geen bliksemafleider op zijn hart heeft gezet: hij schijnt doodelijk verliefd op mijn nichtje, hé?’
‘Op zijne jaren is dat epidemisch en zijne keus verdient waardeering. Juffrouw Marianne is een allerbeminnelijkst meisje, die niet dat verschil van stand zoo scherp in 't oog houdt als haar ouders.’
‘U zou dus gaaf uw toestemming geven, ja?’

{==221==} {>>pagina-aanduiding<<}

‘Zonder eenigen twijfel, maar dat zou den armen jongen weinig helpen, want mijnheer De Grootens heeft hem onlangs, toen hij van zijn ondernemingsgeest een al te sterke proef gaf, zoo kras daaromtrent zijne meening doen gevoelen, dat mijn zoon aan eene bekeering der ouders wanhoopt.’
Karel lachte bijzonder geheimzinnig en zei toen: ‘En die bekeering is toch zeer mogelijk. Wanneer u die verbintenis zoo gaarne wenscht, tast dan door, en vraag meteen, na afdoening der zaak, formeel de hand mijner nicht voor uw zoon, hé!’
Verbaasd bleef Mols den oudgast aanstaren, en zei hem, dat hij dit al heel kras vond! Aan mijnheer en mevrouw De Grootens de hand hunner dochter voor zijn Willem vragen. Welk een beleedigend antwoord zou hij daarop ontvangen, en dat wachtte hem toch, indien hij 't waagde aan dien deftigen meneer de hand zijner dochter te verzoeken. Buitendien, na al hetgeen er nu tusschen hun beiden was voorgevallen, werd die quaestie ook nog veel moeilijker.
De oudgast lei nu vertrouwelijk zijne linkerhand op Mols schouder en zei vol overtuiging:
‘Geloof me, mijnheer Mols, geloof me, ik bepleit hier 't geluk van uw zoon en mijn allerliefste nicht; neem meteen, wanneer uwe zaak in orde mocht komen, de vesting stormenderhand in. Anderen hebben voor 't springen der loopgraven gezorgd. Je zult tot 't geluk van een menschenpaar den eersten steen

{==222==} {>>pagina-aanduiding<<}

leggen. Ik geloof stellig, dat mijn broer dat nú niet weigeren zal.’
Mols schudde ongeloovig 't hoofd en vond het onbegrijpelijk. Uit welke beweegreden kon die trotsche mijnheer dan zoo plotseling veranderd zijn?
Ofschoon Karel hem verzekerde dat daarvoor allerlei redenen konden zijn, bleef mijnheer Mols Thomas in ongeloovigheid evenaren. Lang had hij daartoe echter den tijd niet, want nu traden De Grootens, zijne vrouw en Anton de kamer weer binnen.
Gelaten en deftig stapte De Grootens naar Mols toe en zei: ‘mijnheer Mols, mag ik u hier 't legaat overhandigen, met tal van verontschuldigingen.’ Hij telde hem 't geld op tafel uit: Vijftig bankbiljetten van honderd gulden.
Mols keek het als een echt handelaar goed na, bevond het in goede orde en schreef er eene quitantie voor.
‘Mag ik.....’ vroeg hij toen aarzelend, ‘u nog eene vraag doen?’
‘Wel, mijnheer Mols,’ antwoordde mijnheer De Grootens beleefd maar zeer koel, ‘niets zal me aangenamer zijn.’
‘Dan trek ik de stoute schoenen aan,’ zei Mols, Karel een oogje knippende, ‘en vraag u de hand van juffrouw Marianne voor mijn zoon.’
‘Uw vraag verwondert me niet,’ luidde 't kalme antwoord, ofschoon ieder scherp luisteraar kon bespeuren, dat van die bedaardheid inweudig geen

{==223==} {>>pagina-aanduiding<<}

sprake was. Sinds ik in onze serre uw zoon en mijn dochter in zulk een teeder onderhoud verrast heb, is het onnoodig haar te polsen. Mijne vrouw en ik stemmen dus maar in de verbintenis toe....
‘We schikken ons in 't onvermijdelijke,’ voegde zij er bij.
‘Dat had ik nooit durven hopen!’ was de blijde uitroep van Mols. ‘Wat zal mijn zoon gelukkig zijn. Nu, hij gaat een mooie toekomst te gemoet. Willem zal een onzer eerste ingenieurs worden!’
‘Ik hoop,’ zei De Grootens majestueus, ‘dat hij zich altijd zal herinneren, dat zijn schoonvader hoofdambtenaar aan een Departement van algemeen bestuur is!’
‘En ik voeg er den wensch bij,’ zei Karel luide, ‘dat hij er steeds aan denke, dat zijn vader het door eigen geestkracht zoover gebracht heeft!’
Anton's gezicht glansde letterlijk van vreugde, en hij stond op 't punt om den ouden Mols een hartelijk woord toe te spreken, toen de knecht klopte en binnentrad om te zeggen dat de jonge mijnheer Mols volstrekt zijn vader even moest spreken.
‘Maar....,’ zei de knecht naief tot De Grootens, ‘de jongeheer is nu door de deur binnen gekomen, meneer.’
Mijnheer De Grootens zei dat de jonge mijnheer binnen zou komen, en Anton die meende dat nu de zon ook volkomen moest schijnen, sloop

{==224==} {>>pagina-aanduiding<<}

even weg om Marianne te halen. Toen lei die ondeugende Karel zijn rechterhand op den schouder van De Grootens en zijn linker op dien van Mols en liet zich spottend ontvallen:
‘Dat hadden de heeren ook niet gedroomd, zoo op eens schoonvader te worden. Nu, als je me op de bruiloft wilt hebben, moeten de jongelui zich haasten, want ik ga over twee maanden weer naar de Oost.’
‘En je bent amper in Holland!’ zei De Grootens verwonderd.
‘Ik vind de menschen hier te ernstig, kassian!’
‘En ik vind ze hier juist te luchtig,’ blies Mols in Karel's oor.
Daar kwam Anton zegevierend binnen, met Marianne aan de eene en Willem aan de andere hand, terwijl hij vroolijk riep: ‘daar heb ik de schuldigen!’
Willem was niet verlegen, daarvoor had hij zich reeds voldoende in zijn wereldburgerschap geoefend. Deze vreugde was hem echter zóo onverwacht, dat hij amper woorden kon vinden om mijnheer en mevrouw De Grootens voor die vervulling zijner liefste en hoogste wenschen te danken.
De Grootens was aangedaan, nu hij Willem en Marianne daar voor zich zag. Wat ging er op dat oogenblik niet in zijn gemoed om. Hoe vele illusiën werden er nu plotseling vernietigd?
‘'t Heeft me veel gekost,’ zei hij met een diepen zucht, ‘maar nu alles overwonnen is, hoop ik dat gij elkaar gelukkig zult maken.’

{==225==} {>>pagina-aanduiding<<}

Marianne wisselde een blik met Willem, die dezen laatste nog al gerustheid schonk, dat zij het wel beproeven zou, en Willem verzekerde den aanstaanden schoonvader eenvoudig maar hartelijk, dat hij al het mogelijke daartoe zou doen.
Nu omhelsde Marianne haar vader en moeder, die 't lieve kind, zooals ze zeide, zoo verrast hadden met hunne toestemming. Zij was buiten zich zelve van vreugde en drukte iedereen de hand van blijdschap.
Op nieuw werd de deur geopend en diende de knecht baron van Gaalderen aan, die, niet wetende dat er zulk een talrijk gezelschap bijeen was, eenigszins vreemd opkeek, maar toch al zijne koelbloedigheid behield.
Na allersierlijkst zijn entrée de salon gemaakt te hebben, vroeg hij los en ongedwongen aan De Grootens:
‘Ik stoor u toch niet in eene familiebijeenkomst?’
‘Volstrekt niet, baron, volstrekt niet,’ antwoordde Mevrouw verward.
‘Mijn broer,’ zei Karel ironisch, ‘kan u, die zooveel belang in de familie stelt, juist een heel verrassend nieuws meedeelen, niet waar, Adolf.’
De Grootens knikte heel wonderlijk en liet er gedwongen op volgen: ‘Mag ik de eer hebben u mijn aanstaanden schoonzoon, mijnheer Mols, voor te stellen.’
Nu was het van Gaalderen's beurt om heel verbaasd op te kijken.
‘Mijnheer Mols en Juffrouw De Grootens!’ zei hij met een fijn lachje. ‘Wat een verrassing! Mijn beste

{==226==} {>>pagina-aanduiding<<}

wenschen! Al weer een bewijs dat inbraak niet altijd een slecht einde neemt..... 't Doet me ontzaglijk veel genoegen, dat mijnheer De Grootens een voorbeeld van verdraagzaamheid gegeven heeft. Uwe populariteit zal er door stijgen, mijnheer De Grootens, en’ liet hij er fluisterend op volgen ‘in geldverlegenheid zal uw schoonzoon u gewis niet laten....’
‘Mijnheer de baron,’ antwoordde de Grootens, ‘uwe komplimenten zijn wezenlijk overdreven.’
Mevrouw maakte aan dit lastig intermezzo een einde door de gasten te verzoeken, in de voorkamer te gaan, waar men de verloving met een glas champagne zou vieren.
Marianne's van vreugde stralende oogen zagen niets dan haar Willem. Oom Anton gaf zijne nicht in innerlijk geluk misschien weinig toe. Oom Karel zou zich even tevreden hebben gevoeld, indien hij niet met den sneltrein naar Berlijn moest, waarvoor hij zijn menschen niet had!
Het slechtste voer er ten slotte de arme freule nog bij, daar de adjunct-commies van der Moolen door den secretaris-generaal bepraat werd, haar dien bundel leelijke verzen terug te zenden. De gelegenheidsdichter deed dit, en hierdoor zag de ‘constitutioneele poëzie’ niet alleen niet het licht, maar verloor de freule eene teedere illusie.

einde.



